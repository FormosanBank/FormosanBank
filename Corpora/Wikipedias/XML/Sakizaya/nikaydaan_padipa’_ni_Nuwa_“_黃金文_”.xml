<?xml version="1.0" ?>
<TEXT id="Wiki_Sakizaya_nikaydaan_padipa’_ni_Nuwa_“_黃金文_”" xml:lang="szy" source="Sakizaya Wikipedia, article: nikaydaan_padipa’_ni_Nuwa_“_黃金文_”" copyright="CC BY-SA" citation="nikaydaan_padipa’_ni_Nuwa_“_黃金文_”. (2025, May 05). In Wikipedia [Sakizaya]. https://szy.wikipedia.org/wiki/nikaydaan_padipa’_ni_Nuwa_“_黃金文_”" BibTeX_citation="@misc{Wiki_szy_nikaydaan_padipa’_ni_Nuwa_“_黃金文_”, title = nikaydaan_padipa’_ni_Nuwa_“_黃金文_”, year = 2025, month = May, day = 5, note = {In Wikipedia [Sakizaya]}, url = {https://szy.wikipedia.org/wiki/nikaydaan_padipa’_ni_Nuwa_“_黃金文_”} }">
    <S id="0">
        <FORM kindOf="original">u nilecuhan i takuwan na i 1947 a mihcan i tini i sakul anyadu'an, lecuhan nanay u pakuyuc ku nikaudip nu lamu nu luma' sa u malukay ku lalekalan nu nikaudip nu luma', mahiday a nikaudip nu niyadu', u nahemin sa henay ku sakinatusa anikalpacawaw nu kitakit i tawya, kyu inay' ku kakanen nupay nya niyadu'ay, kyu sapakeda hatu ku wadiwawa, lecuhan ku lutungay katukuh i pinabayan paydang hatu icuecueda awcima ku mamusikul, pakedahan ku mahnabayay papidang i umaumahan, kyu malaluluh ku udip nu maku, nanuadiding hay nika balakiyan, katukuh i waluway ku mihcan aku caycaay katinengi. katinengan katukuh i waluay ku mihcan aku, patayda hantu i paisingan papicici' muwala tu ba'tu i cebu nu maku, tusa a bulad kaku itida i padekuwan mudeku, makalakaku tuluway a bulad mudeku, kya taluma' sa tu kaku namudeku sa, sipasubelid hatu kaku i ci bayiyan aku. u bayi tawku ku misimaway tu udip nu maku, nanutawya caay tu kaku piliyas tu bayi, katukuh ini katanektek tu ku udip isu sa, ku wama aku papakelid satu tu katalalan papapikan i takuwan, nanutaway maladay satu kami amaibayi papikan tu katalalan, sicabay sa kaku u bakiamin atu bayi. malcabay tu babalaki nanutawya caay tu kalaliyas kami atu bayi nu maku, tacuwacuwa ku bayi nu maku mikitin tu kaku tu lima nu bayi nu maku caay tu pisiwatid tu culil nu bayi, nika anu tacuwacuwa ku bayi nu maku, u babalaki amin ku kilimen nida tu cabay, anucaay sa u baki ku sacabayan malpadang, yu malaluuluung ku heni malpadang, caykaw hicahica aca ku sakal padang nu heni, pakungku caay kaputun ku sapakungku nu heni, adihen aku ku pising nu heni amin, idaw ku muwangicay idaw ku malalumay, anu inipapikan tu tu katalalan anu micuhcuh atu inikalahuk tu, uydaan tu ku sasakamuen u mapatayay u matuduhay, sanisani idawtu ku muwangicay, alahican tataketakecsaan muwangic malalum ku balucu'. picudadan nu maku katukuh i cacayay a bataan ku mihcan nu maku, tanekteken tu miadih tu udap nu maku ku wama aku, latay hantu kaku papicudad, i cacudadan u sabalakiyay ku mihcaan aku, nika inay' kunika tinengan aku tunu hulam a kamu, sanisani sa patelac kuni pisakamu, maliyuh aca mitengil tu kamu nu saydan, kyu sanisani patelac sanisani papisasangin nu saydan, sanisani papatusuden misasangi i putah, alahican mukunuy tuelun anucaay sa pakaduba'en nu saydan i kakaduba'an, alahican sapadec han nu saydan tu sasapeti' i lima, ada-da kun isapeti' a hicanaca jyahaw hanima maliyuh, cay pakaltep tuni asip nu tau tu cudad kyu capi tantan musapadeca, muwangal kita tu adada tuni sapadecan tu lima, taluma'sa mangaleb tu kunipi kwang nu ina i luma', inipi cudadan nu maku, sanisani saan papihibangen nu babalaki a papikan tu katalalan, anu caay sa milapac i buyu' tusa pakan tu katalalan i umah, hanca micudad kusausi nika sawsawni mihibang, sawsawni milapac alahican papikan tu katalalan anyaan satu matineng muletep tu nipitaneng i tawan. papikan tu katalalan yu adiding papikan henay kaku tu katalalan sa, i tawyaay a nikaudip nu nyadu' mahka sa mata ku nikaudip nu binacadan i tawya tu paylumaluma' i taw amin ku nipahabay tu katalalan, hanca u katalalan sa, u sakawmah nu tademaw, nika itawya caay kaw u siumahay a cacay ku pahabayay tu katalalan, pahabay amin ku inyadu'ay tu katalalan nay' ku inayi'ay, kyu u lyulyu nu luma' inay' ku langaw nu lutuk atu lalapacan, kyu sa yu papikan ku papikanay tu katalalan tayda tu i baabaatan, anu caay sa paydangen i buyubuyu'an, alaw hican mamin paydang i buyu' tu katalalan sa, yadah tu midang tacuwacuwa, mapawan tu misimaw tu katalalan, salabi cikataluma' mangasiu ku nika sasalama inipapikan tu katalalan, katukuhan tu ku dadebuwan nu katalalan sa, misalama hanay amin, kyu laliu wan nu katalalan taluma', katukuhan ku sansandeb sa inayay mudebu ku katalalan, halhalsa alaw katukuhan tu ku labi inayi' hanay, nay'ayalu ku katalalan sa, milhidahida cay kataluma, matalaw taluma' tadu' a tiiken nu babalaki saan ku balucu' salabi satu makakilim tu ku babalaki i umumahan, i teban tu nu labi cayka taluma' milimek i bukbukelalan, hatida ku nika talaw a tiiken nu babalaki, nika sa hatiniyay a mihcan anu caacaay kisu kataluma'sa a tacuwa kisu mulaliw, satu kuni datengan pasusun mapateluh twaca ku bili, sisa mukmuk satwaca taluma' pakucila tu u sananal. adihan ku pakatalanan sa idaw tu kya katalalan ipaka talalanan, dateng satu u ngaliuway i sasa nu muyu', taluma' satu dakep hantu nu ina siket hantu ku lima, sipacacuy han i cungus nu luma' mupacpac, anu muungal kisu sa amangaleb tuni pipacpac tu sasa peti', alan kaku hantu cima inayi' ku mamu wala itisu wan, katukuh ayda makadateng tu tina kawaw malalum tu kubalucu' aku. pahedekan tu ku nipicudad mahedak satu kuni picudad aku, kasenun han nu babalaki papikuli i kakuliyan, hanca maydih tu micudad nika inayi' ku kalisiw, auhica ku sapadam su tu nicudadan, kyu mubelih mubelih ku balucu' a micudad, tengil satu tu kamu nu babalaki mikuli i kakuliyan, sayaway aku a nipikuli i misalabilay a kusi, mahka tayda kaku mikuli caay kananam misanek, u duma ku antul nu sanek alaw u misakatulay, nikataydaan aku mikulisa, tadalilucan ku antul nu nisengelan tu banges nu katalalan, hanca maydih paliyun tu kakuliyan, nika a icuwa mikilim tu kakuliyan, makadateng tuyniyan sa tadikud aca kugalucu' aku, hemhem satu itida mikuli, pasusun iyawya haw adiding ku lipida, nahatu anu idaidaw ku kalimadan mikuli, nika talakaway hakyu ku nikuliyan a kalisiu, kyu samuhmuht satu madaducc mikuli. tada inayi' ku lipida sayaway aku a nipisakakawaw, silipida saansa cacay a lasubu idaw ku lima a bataan, cacay a demiad tadalima ku kalisiw, hatidaay a lipidasa u tanengay tu ku sausi itawwya, ci katenes alan kaku nu ali nu maku, tayda i mucikcikay tu Kilang malamitengtengay. malimad tayda mikulisa sigigicu kusausi kyu macakat ku lipida, cacay a bulad sa makala tu sepatay a bataan ku kalisiw, tusa a bulad kaku misakakawaw itida kya, cay tu pakahemhem kaku tu sakaydihaw aku micudad, laliw han aku ku nipikuli, tayda iya kuda pangangan tu sakalahitay. laliw han aku malahitay itawya mainal kaku tu nipicudad nu kaput atu cabay, dateng satu kaku anu tacacudadan micudad, cima ku pawsaay tu sapicudad saan tu ku balucu', pasusun makakilim ku hiitay tu mamalahitay nu masakapahay, makatengil kaku cay tu pidateng tu dumaduma a dadatengen, u belut taw ku pangangan, ci katenes mapatay kaku kaynahan nu wama aku, katukuhan ku pilangecan tu tipus sa u belut tu aku miladay tu nikalingad taydaay i hitay, cayhan katenes ku nieneng aku i elun nu cilamalay, iniwtu kukakana aku mutengteng i takuwan a pataluma', sakamu satu itakuwan mihicakisu tayda umami debung i yynan kuydaan satu itakuwan musakamu, patukil hantuaku nabalucu'an aku a malahitay amicudadkaku ihitay hantwaku kyu paccici tu pakalalang itakuwan tu laheci sakuni kalahitay aku. pikuningan aku ihitay hanca kina pina mutengteng ku kakana aku i takuwan, caay pakalawa tu sakalahitay aku a balucu', angic satu padungus tu nika lingad aku, katukuh kami i hitay namatawa henay, hamin sahenay mabangah ku tangah, paliyun sa henay tu dikuc, malingatu tu mulutlut ku sakakaay nu hitayitamiyan, cahen kaasu' kanika lahuk nyam i kalahukan, papialesen tu kami tu kaysing, palalalaba'en kami i kalcabu'an, pakaduba'en kami sa papika kulikulinen kami atu papinabuyen kami, katukuh i sansandeb ngelu' satu kami, haynika lami niyam mulutlut i tamiyan miecaw, u nikalabi nayam tadacikciken kanikalabi, dikec sa tu pikanan pahanhanen tu, kinacacay mutaemul tu hemay pasatedepen tu, katuha i waluway ku tuki tawya sa u tatenga'ay tu a nikalahuk, papililuc i ata miyansa tadatulu a sasulitan, ahica miluduh ku uning, sisabuun henay ku tangah, cahen kacaedung ku dikuc sa auauentu, cay cay aca pililuc kami pakabi' hantu. nipitanengan i hitay cay kademec u nipiecaw niyam i hitay matenes matenes, alaw maedam ku bulad katukuhan tu waca ku sapitaneng, niyam tunu maka cudaday, sayaway a nipitaneng tu namakacudaday, cika kapah kuni tanengan aku, haca cay kakapah kuni tanengan ayda a bulad, nika u nipikuwang sa ianayi' ku makademecay i takuwan, hacica ku lacu hatida tu ku micumuday i teman nu nanengnengan, caay henay kapatelac ku lacu aku, katukuhan ku sapahedek miecaw a nipitaneng u satalakaway ku tinsu, kyu maala kaku mala iytuy hananay nu hulam u aadihan miecaw han nu kamu ita, tani a buntay sa kalalikeluhan ku nipitaneng nu kanatal tuhitay, u satabakiyay a nipitaneng nu hitay tu taneng, nu hitay a nipitaneng wakua cacay ku makaawasay tuyni a taneng pataynien kaku i 陸軍儀隊 milabu namahida pataynin kaku inisakaput tu mamapalaw nu hitay, sapaadih tu micumuday nu labang i taywan, tusa a bulad minanam i tida, tu patayda hantu kami inuayawan ni Cyng cyi se' mapalaw, inikapalaw niyam tusa a tatukiyan caycaay pahanhan, ci baki tuni baki sa mahida tu mutideng tu inuayawan niyam, caycaay eneng mutideng tuway, hatida ku nikangelu' niyam hatida tu kuni tideng nida cungtung &quot;將中正&quot;ci Ciu kay siki, mahemek kaku tu nitideng inuayawan niyam, hatida kucilacilal caay paeluni kama kadungdung sa tu kami, ci katenes limaden aca kamipatayda i tebanteban nu buyu' papinanam tusa miciuway musinnasin tu kuwang, nipikuning itidasa makala tu tusaay a bulad itida. tadtu i Kinmung katukuhan ku nieneng nu hitay i taywan tu tusaay a mihcan, malimad ku butay tayda i kinmung laday sananaytu kami tayda, yu atayda i Kinmung san pacebaan kami nu sakakaay, mikacaw tu balunga tabayu mikuning saan, nika tabayu satukami sa masinawal tu wamin caay tu katineng tu tademaw, katukuh sa kami, alaw i Kinmung ku balunga niyamm, itida tu kami mulutlut tu demiad i Kinmung, katukuh sa henay kami kasenunen mutupin nu kadizeng nu hitay tayda i kakitidaan, sabutabutay hantu muculu kami pataydan i kakitidaan nanusananal katukuh tu i sansandeb. i bayubayuwan kaku mueneng halhal sa kami, mumul twamin ku buntay wami tu acacay ku itidaay, muhcelem tu ku cilal itida hanay kamu, hahalhal satu kami i cuwa saw! alaw pakasenun han kami papikacaw tu balunga tayda i tebateban nu bayu, katukuh satu sa, i teban nu bayu iwencung matalaw maadih nu ada kyu salabi sa muculil i bayu, katukuh i dadisapan nya ba'tu, pacumud han tu kami i labu nya ba'tu, salami satu kami muculu' tu lalusidan itida ku labin niyam. mabahka kaku tuliwliw nu kakitidaan lekal satu kami tu sanannal, adih sa kami tu nu ayawan, u bayu amin, liuliuwen nu bayu ku aenengan niyam, cikatenes waaw satu ku husu matulek ku tangila ita makatengil, tengil hantu ku nipihusu, alaw u husu nu namaka taylukuway, tengil hantu niyam ku kuyda. u namu halhalay i tamiyn a hitay, sakamu sa: 'u kakitidaan namu sa u sabaatay nu Kinmung kuyniyan a aenengan nu hitay.' 'muhalhalay kami tu ni namu, tayni kamu amumul tu kami.' saan ku kamu nya hitay i tamiyan, tengi han niyam kya mamumulay a hitay, u nikabi'an namu nacila sa, u baluhay a nibuuhanngan, iita piyngan a buhan sa u nitabadan nu ada ku tangah amin, i labu, udip nu heni caay patahekali tahepu hananay itida saan ku kamu. matawy kaku tu nikasimuwangicay sayaway niyam anilabin caay kaala ku sakabi' niyam, matalaw anu alakemetan sa amatabad nu hitay nu ada ku tangah, cacay alabi tu sa a labi sakatulu a labi sa, makatengil tu muwangicay nu hitay, nika caay kaadih ku tademaw, mangaleb cawaca ku nikabilbil nu baluccu', kyu u hitay aku, caay tu kabi' tu labi, u demiad tu ku sakabi', katukuh i nika taluma' aku, tu sa a mihcan kaku i tida u labi kai sa, minmabi' u demiad sa macangal nu husu, caay kaasu' ku nikabi' tu labi, nika taluma' aku. mapahedek tu ku nikalahitay aku maedem tu ku nikalahitay aku tu tusaay a mihcan, taluma' tu kaku, makadateng tu nikaytidaan i Kinmung matawa tu kaku taluma'. katukuh i luma' caay henaay pakatepa kaku tu kakuliyan, caliuwen aku ku sateptep nu kakama aku, misaculiculil i hekal hakya makatepa tu sakakawawen, kacaw sa kaku tu sateptep satu kasatedep ku culil aku, katukuh i sawali makadateng tu nakamuwan nu bayi aku ,yu wawaay henay kaku ya nakamuwan nida tya kungku, katuud ku Sakidaya mulaliw mihinang tayda i sawali sananay a kamu nu babalaki madateng aku i balucu'. caay piales kaku tu mihinangay madateng ku na kamuean nu bayi aku, yu wawaay henay u kungku nya babalaki amin, ngay kaykayda sa tu kita mukilim tu mulaliuway nu binacada nu mita u Sakidaya itawya, makadateng tina kawaw sa, mabangbang ku balucu' aku tu sapikilimaw, nanutawya sabalucu' sa tu kaku amisaliwliwt mukilim, sayawyay micakay kaku tu sateptep kakacawan misaliuliut, misauliulic tu kaku tu caculilan, mamin miulic sa kamu hatu aku ku lalabu nu luma', misulul tu namin kya salaheci sa tu kaku malingad, bahbahen nu babalaki kaku. 1969 a mihcan 9 abulad 1demiad, misuayaw tu kaku mulaheci tu nabalucu'an aku, sayaway sipakayni aku isaetip nu nuwaliyan, tatimilen aku sipakayni i dawlyk snyadddu'an, culek sa henay kaku. amitengil sa tahpapa tu mabilbilay henay ku balucu' nu bayi, nisadakadakayan aku tusayaway a Sakidaya, alaw madatengay henay nida ku nakamuwan nu babalaki nu heni, tu amana patiineng i Taywan tu nikau Sakidaya kita sananay a kamu, kyu kaisa cinida a katinengan tu nika u sakidaya, kinapinaan kaku tayda i luma' mipalita caay patubeli, sadikuday a nipalita sa mabalucu' tu kyai, ala sa tu tu uekac a saasik sapadec hantu kaku tu tukkac a saasik, ahicanaca mulaliumulaliu kaku taputah ahican pacici kya haw. ladayen nu tumuk tu kaku namahida satu tayda hantu aku ku tumuk nu nyadu' musakamu, tu nika mahida tu kakawaw, pacabay han tu kaku nu tumuk a micumud i luma' nya bayi, hanu Sakidaya hantu aku musakamu mahini ku kakawaw han aku tu kapah satu ku pising nida, sakamu satu &quot;ku musakamu saw &quot; sa tu i takuwan, mahini satuway i takuwan, u kamu nu bayi aku sa i kasumamadan malekep nu kungku ku nyadu' nu Takubuwan saan. u calkakaan nu bayi' aku sa mamin dakepen saan, u mulaliway tu kami tayni saan ku kamu nida, mamin mipalita idawlik, taynin tatimilen aku kuculil mukilim tunika laklak nu binacadan, tayni cililasan cihabayan ikaluluan tu tatimul kaku mududuc kuculil mamih kaku mi saliuuc tu kaakawaw sa taynien, aku ikalutungan i salaw isilakawa iwensing imaibul, u nipalitaan aku malecalecad kukamu, uda dada' u ulil mulaliu kacay kalecad, ucililasan atu cihabayan sa u namakayniyay i cibalbalan, ukaluluwan makatukuh imaibul sa u namaka amin icipawkan, umalecaday a kungku nihenisa, unikaydaan mulaliu kuka hemekan aku. salimelimek kubinacadan tayda tuyda apala'sa milimektu sanisa muculillitu, simuenengay itinisaan yadatu miliyas tyapala' unikitidaan nuhenisa inay' kumakamihcan, mituluy idadan mananunud mikilim tulamilami' atu kakanen, udumasa makaadih tu muculalay sa papilimeken tu kuwadiwawa, yumaudad kudemiad mananunud misanga' tudabek kakitidaan nuadiwawa, anu sienawsa salabi misangi ma talaw aimelang, alahica tulabi kakutakutay sa misebeng tunika kemet numabi'ay. miculek misakakawaw kaku namakayda kaku i saetip pahanhan henay kusausi, adih hanaku kunipadeng aku tukalisiu caytu kahacica kyu pahanhan mucu lil mukilim, tayda i mucikcikay tuba'tu mikuli, palipida satu kutawki sa tulu a bataan kuni palipida tu cacayay a demiad, dateng satu kaku tanengtukya kuhatiniyay alipida, pabaliu kaku midateng kyu masadep kaku malaluk acakaku mikuli, caycaay kaku pihibang anu papisalabisa kutaki salabi sakaku. mitules kaku tuniculilan aku a manaenelay tukisu saan kukakelidan ikakuliyan, makatengil tununamuh sakaku makatengi tina kaku, matumes nu namuh ku balucu' aku, sa demidemiad satukaku mikuli ulabi caay kaku pahanhan misalabi, malaluk kaku caay pahahan cacay alalipayan ,matines matenes si sakatusa tukya abulad, taneng tukya kukalisiu sakaku, misaulic tu kaku tu sakalingatu aku mu wadwad tu a kapawananay a kawaw nu sakidaya, kyacaay kapawan amin kubinacadan. muleku kaku tu nabalu'an dateng satukaku, anupaytem han kunipu wadwad, tinna tabakiyay akawaw nu sakidaya sa, amalapuul ku kakuliyan kyai saan kuni dateng aku, kyu u pakaenem atu pilipayan kusapi palita mu wadwad tina kawawan, kyu pakalima namilipay taluma'nami kuli mabilil kaku mulimuut tulalusidan, mahamin ubelut tuaku malingad, sipa kayni numaku i cawydiyan amisa cacay tuluma' mipalita yanicumu cumudan aku uwaamin nusakidaya, kasenun sa mukelid itakuwan patayda isa balakiyay apapi palita tu sabalakiyay a binacadan, sakasaan uheni kumatingay saan kyusa manawl kaku tayda iciwydiyan, unitengilan aku tunu itiniyay a kungku mahida tu unitengilan tunuayawan,nika u namaka cibalbalan kukatuuday a binacadan, muwangic kaku tulalum nubalucu' mamin kaku i ciwydiyan pahanhan tu kaku, anuayaw anipi lipay amalimad kuculil aku tayda i aliuwan&quot;番薯寮&quot; taydakaku itida sa kasenun sa patudu' tuitidaay i bakiyan anyadu', katuhah kaku itida yaani patudu'an a babalaki sa inay'iluma' kyu mubelih a cakaku tuyda alipaysa inayi' kuni palitaan aku, namahida satu alaw sikawaw twaca ku labu nuluma' papikaluten kaku nuwama ilaku, tusa alipay kaku miedap twama iumah, u kabahkaan aku mamin maliumah kuluma' tusaka tulualipay mulyaw aca kaku tu nangatuwan aku, tayda icibakiyan, taydasatu kaku tatenga' i saw idatu kyabaki i umah maluktutali, taydakaku kasenun sa mi palita miauau tungangan aku, lekal satu uycanan kukawaw ita saw saan itakuwan ,namakayda kapah kunika sasuwal niyam pabeli hanaku tuepah nubalaysan, tununamuh satu, auau hantu tu nida kusa biyabiyawan a patawsi, sinaepahantusa culaculal satu kukungku nya babalaki amin, tengil hanaku mabaheka makatengl iday sakamu satu ciKiwyl abakian, u namaka sakulay amin ma ladayaytani kubaki niyam saan, sakamu satu idawhenay kunyadu' nusakul haw saan mipalita, hang unama sakulay kaku hantwaku patukil, itini ibaki hananay a nyadu' tusa idaw ku cacay kuluma' nunikasanyadu' itini, mapulung malpadapadang sa masasuwal tu tusaka taydaau i sakul mididaw tu itidaay anyadu', nika caay tukya kalaheci saan iaydasa balakitwamin acaaytukya pakatukuh kami, satu ku kamu nyababalaki amin, nikadateng sakaku alaw umabulahay haw tutadanyadu' kana babalaki amin. taynitu kaku i bakubakungan uduma tu alipay hacacay hatu aku kinasawali namaka kaluluwan, caaykaku pi liuwaliu tunika tengilan aku tunika idaw ku nu sakidaya, unikadaan aku idaw ku tatusaay tu iluma'nubabalaki, idawku cacayay tu idaw kui cuecuedan nanaymu eneng, katu kuhipaliwan inangkyi isinku ipapiyn tutaydatu tanman iculian majamin twaku kaydaan ku sawali, makatengil tu masahicahica ay a kungku kadihiyan sa talalusa' kita mitengil, idawku kalalumanaku unilaliu muculil tabaad ,sakamusa muculil tusa makemet kumata katukuhan kulabisa bi'satu katukuh tusananal sa yadatu muculil, katukuh tu kalahukan sa mananunud mikilim tusasa lami'en malepi' kunicaedung sa mananunud siliym tupapah nu kilang kadihiyan sa. paliywn kaku tukawaw maminkaku mukilim tumiliyasay inyadu' a sakidaya, makadateng kaku anumusilud kaku tuni palitaan aku, awhica kusapi sulit aku palacudad anucaay pi binkiu ppicunus tu nilacul tu punu',wacaay tukalaheci satukaku midateng, kyusa ales hanaku ku kakuliyan taetip micudad, hanipi kuli hantuaku satu kumadatengay aku, sisa belut hantu aku kukakuliyan tayda itayciu micudad tayni mikilam sakaku umisanga'ay tu dadingu, matenes malasayhu tukaku katuud tu kutayniyay miciumung tunisanga'an aku, manamuh kutawki pabeli satu itakuwan yadahay a kalisiu. kasi acawaan aku itawya naidaw kuni suped aku tukalisiu kyu taluma satukaku siacawa, mamin siacawasa ladayenaku kuacawaaku tayda itayciu mikuli padama miedap iatakuwa patudud aca tusasanga'ancikatenes siwawa tukami atatusa, yadah yadah kunietanan niyam amalacawa, kyu maydah kami misakaku tu kawaw, liyas satukami misakaku amisanga' tudadingu, misakaku kaku tu kawaw namahida satu miliyas kami itida tahekal misakaku tu misakakawaw, cikatenes yadah tukukalisiu aku katuud tu kumicudaday tayda itakuwan mipadang malakuli aku itawya, kumamicakay kaku tunikayay aluma' ahicanaca nasepiyantu kyai amisabalucu' tumicakay sa,pingkun kaku nukusi mamin ku kalisiu aku sipadudud tumikuliyay, mubelihmubelih kunnipi cakay tukaku tuluma', hatida kunika laetus nusepi umhiniyaysa u&quot; nasepiyantu&quot; sa kubabalaki, mapayuen han nu yadaay atademaw, nasepiyan aku kunika laetus nunikaudip ahican naca kyahaw taluma'twaca kukapahay, itiniyay kulamat satu kyani dateng taluma' satukami hansaw, kakukuh ikalinku kasenun sakaku miculek mikuli, cikatenes imelang tuwaca kaykayda satu padeku ipaisingan, adihan numisaydan alau sibatuway kucebu, cikatenes acici'an sakumisaydan, uinayi'ay tu kukalisiu sa apadaku amibenat, auhica kukalisiu pibiyalaw midateng tadu iymelang henaca sa kubalucu' makihkihtu kusapaising, sakamu hantuaku kuwama numaku sipicaliuy acakaku tukalisiu hanaku kuwama, sipicaliu hankaku anukapah kaku mikuli sa pabeli hawtu kutadah hantuaku kuwamu, tyasa tu papi benat cikateces mulecuh tusakatusa awawa ku acawa aku, lecuh sahenay mapatay twaca kubayi aku, kakilukalul saan ku laetus nudipaku ahican cikaadada nu balucu' mudekukaku malalum kaku muwangic kaku tunikapatay nubayi aku, ahicanaca satukaku, dungdung hatu numaku kulalum nubalucu' saicelang asatu kami tal acawan. misabaluh tusakaudip &quot;mibuting&quot; kapah tu kuudip aku misabaluh tusasakakawawen, sayaway miculek kaku mitaneng misakakawaw ingutung, hanipi latlat han tu tuudip matenes tanektek tukuudip sakaku, cikataneng kunikuniyan sipatadah, umibutingay acakukapahay sakatu, umeduk twaku talakawsiyung mibuting, katukuh &quot;iafulika&quot; mikacaw tu tuubalunga, awang cikaw nutademaw kumihiniyay akawaw,salabi sademiad caay pahanhan, nanu sananal makatukuh iteban nulabisa, pahanhan cacay atatukiyan malabi,mamin maalabisa malingatu tu mihetik tulayic, hamin sahenay muhetik tulayic sa ukalahukan tu, haminsa malahuk samalingatu twaca amusudat tunihetikan tulayic, cipaka dungdung kaku mangelu', maedem kutuluway a mihccan belut twaku taluma'.taluma'tsamengmeng satu iluma'' napaka balunga tayda i mucikcikay tubaetu mikuli, matenes itida mananam tukaku tugigicu nu misanga'ay tubaetu misakakutu miebaw tukawaw, ebawebaw hanaku tusasakawawen ikuziu, mikilim tukaku tu mamisakawaw, sikuli sakaku uttalu kuamin misakawaway makalatu tusaay abataan, nanutawyya yadatu kunikuliyan akusa micakay kaku tuluma' imacimaciyan, tapalsa kuacwa aku miladay itakuwan miebaw mikuli, tu maladay satu kami misakakawaw. micaculi kaku tu hulic tanektek tukukakuliyan sakaku, makaadih tuhulic ita u yincumin, mahica uni kalukan i kasumamadan aumah,kamalanusihu sa nanay ahulicsa malalum kaku adada kubalucccu',mitaapal tumahiniyay ahulic, kyu miladaykaku taydaitaypak, micaculi tucayay kalucek ahulic paculitutalakaway, sawsawni tayda i sin cen iyn i lipuiyng, papi suumad tulatusay akingpu, sanisani dakepekami alahica sa madakep mapulul kami. tayda i yng min san &quot;國會&quot; usapi belinaw tu kingpu sakay titaan u iyncumin ahulicsa, caay katatungus tusakaudip numita aydaay, namihica sipala'kuhulam i taywan, unutaw akanatal kuheni, tayni i taiwan kuhenisa umihinangay kusausi, mihica mialaw tu pala' numita itaiwanay,unanu kasumamadan tu maluk ku yincumin tunanu babalakiyay aumah, caay kasitatungus kuheni misamaku tulala'ita, usananay ku sakatayda niyam i ying min san&quot;國會&quot; patudud tu numitaay ahulic. dakepen kaku nukincal itida isacumud nu&quot;國會&quot; muhalhal kami, tu mamuwala tuni patudud niyam tucudad sa, tadu belengsatu tayni kukincal, lawup hantu kamimilawa' hamin hantu mudakep papikacaw i kadideng, kasenun hantukami mupulul ipapululan, salabihatukami mi misauuc, katuka i tutebannulabi mupulul, matineng kuni sinkiuuwan nutaytu akukudayhiu nutaytu, alahantu kamipatahekal, hatida kunika tineng nuni sinkiiuwan nubinacadan, huway satu kubalucu' niyam. i si an san balasiuwan tu unuc tayni kami i nu takawwan abuyu'i si an san, yai tiniyay mikaykung i si an san abuyu' bahbahen nu kacatal, patasasa alawan tu umah petunen kunupalumaan. pasu luma'tastasen lusalusen ku tektek nudinki, umahiyay a kanatal caay pidateng tu nangelu' an numalukay, kyu tayda kami amipaayaw tuheniyan, katukuh kami itida alaw mihalhalay tu itamiyan itida kyakincal, makaadih i tamiyan kasenun hantukami mupacpac tuunuc, da dukaduka satukami, taynikami paising papiadih tudukasa, caay pasiyam kami caaypayuy kuduka niyamq, caay cucuki atu caay pasiyami kami padeku mahini kunipisa pancah ititaannan, u binacadan . kami kusakami, katukuh sa pacumuden kami iluma' buhat hatu ku sasinaway abali, buhat hantu kya cudetay mapatay kami nu nienaway mupulul,wacay hatuniyam kudikuc amitahepo tu wadiwawa. yupen kamitu cudetay abali kinacacay tu amusumad kami tungangan nubinacada, ungangannumita caay kaw san paw kungangaita, u yin cu min kunga ngan numita micapangangan ititaannan, sumaden kunganga niyam u yiucumin kami kusananay kami, nika u kincal nu kanatal caay hen pitengil dakepen tukami, pululhatu kami pacumuden kami i tabakiyay aluma' ,pulul hantukami buhat hantu kasasa sananay ahulic nu hulamsa, anuca pangangani sa malanukanatal apala'saan ahican midademec kunu paudipay a icelang cayka tenes malekep tu kumisa daylisikiyay hacaca cacay satu malebek, inayi'aytuhaw sakakusa taydatu kaku mi hukingay misakakawaw uacawa akusa micumud iceci paisingan mikuli, nanutawya lihalay tu kukawaw aku, misakilikilim tukaku tuduma asakawawen, sapicunucunus tu lipida ngaayhen kyahaw, icuwacuwayan kuniculekan mangayay tu, iluma'tumaluk tuumah namahida satusa inaytu kukakuliyan, balakitwaca kunika udip ngay iumahtwaca pahabay tu tulakuk, misingsikaku tupapa habayan tu tulaku, mamin misaluma' micakay kakutu enemay amalebut tuciuciu papahabayan, salingatu satu pahabay tu tulakuk hanikaluk han tu tuumah, tulu amihcan kakukua pahabay caypaka dungdung mangelu'en aleshantu, pasusun patideng twaca tungangan nu binacadan, inayi'tu kalawad musikul tunipahabayan, aleshantu. maladayhiu nubinacadan mutideng tu kungangan nu binacadan, saicelang satukaku mucuduh tukakawaw nubinacadan inyadu', cikatenes maladayhiu kaku binacadan numita, tayni i iyn min huy padadayis tu kawaw nuipabaway atu inyaduay, sanisanisa palalacal tui pabaway inyadu'ay, alahica culculen nucuwy tacuwacuwa musikul duma abinacadan, idaw kunippalekal tutuud akawaw taydatu kami sidait tunyadu' kya amasinanut ku kawaw nuyinminhui. pasubana' tuwadwawa misanu sakidaya namahida kakelul satu pasubana' tu micudaday numita u sakidaya, tayniku namaka icuwacuwaay micudaday i tabbakiyay a wawa hamin hanaku pasubana'tu lalangawen, atu nadipa'an, nika bulawan atucanacanan,anu sakaytini tu inusakidayaan ukatinengan aku inayi'kuliwan pasubana' tu cudacuday, kumi taygakay minanam tayni inyadu' maydih matineng caay hanay kaku pidantu' apasubana' makatukuh inika caaytupakacaculil anusa tawyakaku pahanhan. i</FORM>
        <FORM kindOf="standard">o nilecohan i takowan na i 1947 a mihcan i tini i sakol anyado'an, lecohan nanay o pakoyoc ko nikaodip no lamo no loma' sa o malokay ko lalekalan no nikaodip no loma', mahiday a nikaodip no niyado', o nahemin sa henay ko sakinatosa anikalpacawaw no kitakit i tawya, kyo inay' ko kakanen nopay nya niyado'ay, kyo sapakeda hato ko wadiwawa, lecohan ko lotongay katokoh i pinabayan paydang hato icoecoeda awcima ko mamosikol, pakedahan ko mahnabayay papidang i omaomahan, kyo malaloloh ko odip no mako, nanoadiding hay nika balakiyan, katokoh i waloway ko mihcan ako caycaay katinengi. katinengan katokoh i waloay ko mihcan ako, patayda hanto i paisingan papicici' mowala to ba'to i cebo no mako, tosa a bolad kako itida i padekowan modeko, makalakako toloway a bolad modeko, kya taloma' sa to kako namodeko sa, sipasobelid hato kako i ci bayiyan ako. o bayi tawko ko misimaway to odip no mako, nanotawya caay to kako piliyas to bayi, katokoh ini katanektek to ko odip iso sa, ko wama ako papakelid sato to katalalan papapikan i takowan, nanotaway maladay sato kami amaibayi papikan to katalalan, sicabay sa kako o bakiamin ato bayi. malcabay to babalaki nanotawya caay to kalaliyas kami ato bayi no mako, tacowacowa ko bayi no mako mikitin to kako to lima no bayi no mako caay to pisiwatid to colil no bayi, nika ano tacowacowa ko bayi no mako, o babalaki amin ko kilimen nida to cabay, anocaay sa o baki ko sacabayan malpadang, yo malalooloong ko heni malpadang, caykaw hicahica aca ko sakal padang no heni, pakongko caay kapoton ko sapakongko no heni, adihen ako ko pising no heni amin, idaw ko mowangicay idaw ko malalomay, ano inipapikan to to katalalan ano micohcoh ato inikalahok to, oydaan to ko sasakamoen o mapatayay o matodohay, sanisani idawto ko mowangicay, alahican tataketakecsaan mowangic malalom ko baloco'. picodadan no mako katokoh i cacayay a bataan ko mihcan no mako, tanekteken to miadih to odap no mako ko wama ako, latay hanto kako papicodad, i cacodadan o sabalakiyay ko mihcaan ako, nika inay' konika tinengan ako tono holam a kamo, sanisani sa patelac koni pisakamo, maliyoh aca mitengil to kamo no saydan, kyo sanisani patelac sanisani papisasangin no saydan, sanisani papatosoden misasangi i potah, alahican mokonoy toelon anocaay sa pakadoba'en no saydan i kakadoba'an, alahican sapadec han no saydan to sasapeti' i lima, ada-da kon isapeti' a hicanaca jyahaw hanima maliyoh, cay pakaltep toni asip no tao to codad kyo capi tantan mosapadeca, mowangal kita to adada toni sapadecan to lima, taloma'sa mangaleb to konipi kwang no ina i loma', inipi codadan no mako, sanisani saan papihibangen no babalaki a papikan to katalalan, ano caay sa milapac i boyo' tosa pakan to katalalan i omah, hanca micodad kosaosi nika sawsawni mihibang, sawsawni milapac alahican papikan to katalalan anyaan sato matineng moletep to nipitaneng i tawan. papikan to katalalan yo adiding papikan henay kako to katalalan sa, i tawyaay a nikaodip no nyado' mahka sa mata ko nikaodip no binacadan i tawya to paylomaloma' i taw amin ko nipahabay to katalalan, hanca o katalalan sa, o sakawmah no tademaw, nika itawya caay kaw o siomahay a cacay ko pahabayay to katalalan, pahabay amin ko inyado'ay to katalalan nay' ko inayi'ay, kyo o lyolyo no loma' inay' ko langaw no lotok ato lalapacan, kyo sa yo papikan ko papikanay to katalalan tayda to i baabaatan, ano caay sa paydangen i boyoboyo'an, alaw hican mamin paydang i boyo' to katalalan sa, yadah to midang tacowacowa, mapawan to misimaw to katalalan, salabi cikataloma' mangasio ko nika sasalama inipapikan to katalalan, katokohan to ko dadebowan no katalalan sa, misalama hanay amin, kyo lalio wan no katalalan taloma', katokohan ko sansandeb sa inayay modebo ko katalalan, halhalsa alaw katokohan to ko labi inayi' hanay, nay'ayalo ko katalalan sa, milhidahida cay kataloma, matalaw taloma' tado' a tiiken no babalaki saan ko baloco' salabi sato makakilim to ko babalaki i omomahan, i teban to no labi cayka taloma' milimek i bokbokelalan, hatida ko nika talaw a tiiken no babalaki, nika sa hatiniyay a mihcan ano caacaay kiso kataloma'sa a tacowa kiso molaliw, sato koni datengan pasoson mapateloh twaca ko bili, sisa mokmok satwaca taloma' pakocila to o sananal. adihan ko pakatalanan sa idaw to kya katalalan ipaka talalanan, dateng sato o ngalioway i sasa no moyo', taloma' sato dakep hanto no ina siket hanto ko lima, sipacacoy han i congos no loma' mopacpac, ano moongal kiso sa amangaleb toni pipacpac to sasa peti', alan kako hanto cima inayi' ko mamo wala itiso wan, katokoh ayda makadateng to tina kawaw malalom to kobaloco' ako. pahedekan to ko nipicodad mahedak sato koni picodad ako, kasenon han no babalaki papikoli i kakoliyan, hanca maydih to micodad nika inayi' ko kalisiw, aohica ko sapadam so to nicodadan, kyo mobelih mobelih ko baloco' a micodad, tengil sato to kamo no babalaki mikoli i kakoliyan, sayaway ako a nipikoli i misalabilay a kosi, mahka tayda kako mikoli caay kananam misanek, o doma ko antol no sanek alaw o misakatolay, nikataydaan ako mikolisa, tadalilocan ko antol no nisengelan to banges no katalalan, hanca maydih paliyon to kakoliyan, nika a icowa mikilim to kakoliyan, makadateng toyniyan sa tadikod aca kogaloco' ako, hemhem sato itida mikoli, pasoson iyawya haw adiding ko lipida, nahato ano idaidaw ko kalimadan mikoli, nika talakaway hakyo ko nikoliyan a kalisio, kyo samohmoht sato madadocc mikoli. tada inayi' ko lipida sayaway ako a nipisakakawaw, silipida saansa cacay a lasobo idaw ko lima a bataan, cacay a demiad tadalima ko kalisiw, hatidaay a lipidasa o tanengay to ko saosi itawwya, ci katenes alan kako no ali no mako, tayda i mocikcikay to Kilang malamitengtengay. malimad tayda mikolisa sigigico kosaosi kyo macakat ko lipida, cacay a bolad sa makala to sepatay a bataan ko kalisiw, tosa a bolad kako misakakawaw itida kya, cay to pakahemhem kako to sakaydihaw ako micodad, laliw han ako ko nipikoli, tayda iya koda pangangan to sakalahitay. laliw han ako malahitay itawya mainal kako to nipicodad no kapot ato cabay, dateng sato kako ano tacacodadan micodad, cima ko pawsaay to sapicodad saan to ko baloco', pasoson makakilim ko hiitay to mamalahitay no masakapahay, makatengil kako cay to pidateng to domadoma a dadatengen, o belot taw ko pangangan, ci katenes mapatay kako kaynahan no wama ako, katokohan ko pilangecan to tipos sa o belot to ako miladay to nikalingad taydaay i hitay, cayhan katenes ko nieneng ako i elon no cilamalay, iniwto kokakana ako motengteng i takowan a pataloma', sakamo sato itakowan mihicakiso tayda omami debong i yynan koydaan sato itakowan mosakamo, patokil hantoako nabaloco'an ako a malahitay amicodadkako ihitay hantwako kyo paccici to pakalalang itakowan to laheci sakoni kalahitay ako. pikoningan ako ihitay hanca kina pina motengteng ko kakana ako i takowan, caay pakalawa to sakalahitay ako a baloco', angic sato padongos to nika lingad ako, katokoh kami i hitay namatawa henay, hamin sahenay mabangah ko tangah, paliyon sa henay to dikoc, malingato to molotlot ko sakakaay no hitayitamiyan, cahen kaaso' kanika lahok nyam i kalahokan, papialesen to kami to kaysing, palalalaba'en kami i kalcabo'an, pakadoba'en kami sa papika kolikolinen kami ato papinaboyen kami, katokoh i sansandeb ngelo' sato kami, haynika lami niyam molotlot i tamiyan miecaw, o nikalabi nayam tadacikciken kanikalabi, dikec sa to pikanan pahanhanen to, kinacacay motaemol to hemay pasatedepen to, katoha i waloway ko toki tawya sa o tatenga'ay to a nikalahok, papililoc i ata miyansa tadatolo a sasolitan, ahica milodoh ko oning, sisaboon henay ko tangah, cahen kacaedong ko dikoc sa aoaoento, cay cay aca pililoc kami pakabi' hanto. nipitanengan i hitay cay kademec o nipiecaw niyam i hitay matenes matenes, alaw maedam ko bolad katokohan to waca ko sapitaneng, niyam tono maka codaday, sayaway a nipitaneng to namakacodaday, cika kapah koni tanengan ako, haca cay kakapah koni tanengan ayda a bolad, nika o nipikowang sa ianayi' ko makademecay i takowan, hacica ko laco hatida to ko micomoday i teman no nanengnengan, caay henay kapatelac ko laco ako, katokohan ko sapahedek miecaw a nipitaneng o satalakaway ko tinso, kyo maala kako mala iytoy hananay no holam o aadihan miecaw han no kamo ita, tani a bontay sa kalalikelohan ko nipitaneng no kanatal tohitay, o satabakiyay a nipitaneng no hitay to taneng, no hitay a nipitaneng wakoa cacay ko makaawasay toyni a taneng pataynien kako i 陸軍儀隊 milabo namahida pataynin kako inisakapot to mamapalaw no hitay, sapaadih to micomoday no labang i taywan, tosa a bolad minanam i tida, to patayda hanto kami inoayawan ni Cyng cyi se' mapalaw, inikapalaw niyam tosa a tatokiyan caycaay pahanhan, ci baki toni baki sa mahida to motideng to inoayawan niyam, caycaay eneng motideng toway, hatida ko nikangelo' niyam hatida to koni tideng nida congtong &quot;將中正&quot;ci Cio kay siki, mahemek kako to nitideng inoayawan niyam, hatida kocilacilal caay paeloni kama kadongdong sa to kami, ci katenes limaden aca kamipatayda i tebanteban no boyo' papinanam tosa micioway mosinnasin to kowang, nipikoning itidasa makala to tosaay a bolad itida. tadto i Kinmong katokohan ko nieneng no hitay i taywan to tosaay a mihcan, malimad ko botay tayda i kinmong laday sananayto kami tayda, yo atayda i Kinmong san pacebaan kami no sakakaay, mikacaw to balonga tabayo mikoning saan, nika tabayo satokami sa masinawal to wamin caay to katineng to tademaw, katokoh sa kami, alaw i Kinmong ko balonga niyamm, itida to kami molotlot to demiad i Kinmong, katokoh sa henay kami kasenonen motopin no kadizeng no hitay tayda i kakitidaan, sabotabotay hanto mocolo kami pataydan i kakitidaan nanosananal katokoh to i sansandeb. i bayobayowan kako moeneng halhal sa kami, momol twamin ko bontay wami to acacay ko itidaay, mohcelem to ko cilal itida hanay kamo, hahalhal sato kami i cowa saw! alaw pakasenon han kami papikacaw to balonga tayda i tebateban no bayo, katokoh sato sa, i teban no bayo iwencong matalaw maadih no ada kyo salabi sa mocolil i bayo, katokoh i dadisapan nya ba'to, pacomod han to kami i labo nya ba'to, salami sato kami mocolo' to lalosidan itida ko labin niyam. mabahka kako toliwliw no kakitidaan lekal sato kami to sanannal, adih sa kami to no ayawan, o bayo amin, lioliowen no bayo ko aenengan niyam, cikatenes waaw sato ko hoso matolek ko tangila ita makatengil, tengil hanto ko nipihoso, alaw o hoso no namaka taylokoway, tengil hanto niyam ko koyda. o namo halhalay i tamiyn a hitay, sakamo sa: 'o kakitidaan namo sa o sabaatay no Kinmong koyniyan a aenengan no hitay.' 'mohalhalay kami to ni namo, tayni kamo amomol to kami.' saan ko kamo nya hitay i tamiyan, tengi han niyam kya mamomolay a hitay, o nikabi'an namo nacila sa, o balohay a niboohanngan, iita piyngan a bohan sa o nitabadan no ada ko tangah amin, i labo, odip no heni caay patahekali tahepo hananay itida saan ko kamo. matawy kako to nikasimowangicay sayaway niyam anilabin caay kaala ko sakabi' niyam, matalaw ano alakemetan sa amatabad no hitay no ada ko tangah, cacay alabi to sa a labi sakatolo a labi sa, makatengil to mowangicay no hitay, nika caay kaadih ko tademaw, mangaleb cawaca ko nikabilbil no balocco', kyo o hitay ako, caay to kabi' to labi, o demiad to ko sakabi', katokoh i nika taloma' ako, to sa a mihcan kako i tida o labi kai sa, minmabi' o demiad sa macangal no hoso, caay kaaso' ko nikabi' to labi, nika taloma' ako. mapahedek to ko nikalahitay ako maedem to ko nikalahitay ako to tosaay a mihcan, taloma' to kako, makadateng to nikaytidaan i Kinmong matawa to kako taloma'. katokoh i loma' caay henaay pakatepa kako to kakoliyan, caliowen ako ko sateptep no kakama ako, misacolicolil i hekal hakya makatepa to sakakawawen, kacaw sa kako to sateptep sato kasatedep ko colil ako, katokoh i sawali makadateng to nakamowan no bayi ako ,yo wawaay henay kako ya nakamowan nida tya kongko, katood ko Sakidaya molaliw mihinang tayda i sawali sananay a kamo no babalaki madateng ako i baloco'. caay piales kako to mihinangay madateng ko na kamoean no bayi ako, yo wawaay henay o kongko nya babalaki amin, ngay kaykayda sa to kita mokilim to molalioway no binacada no mita o Sakidaya itawya, makadateng tina kawaw sa, mabangbang ko baloco' ako to sapikilimaw, nanotawya sabaloco' sa to kako amisaliwliwt mokilim, sayawyay micakay kako to sateptep kakacawan misalioliot, misaoliolic to kako to cacolilan, mamin miolic sa kamo hato ako ko lalabo no loma', misolol to namin kya salaheci sa to kako malingad, bahbahen no babalaki kako. 1969 a mihcan 9 abolad 1demiad, misoayaw to kako molaheci to nabaloco'an ako, sayaway sipakayni ako isaetip no nowaliyan, tatimilen ako sipakayni i dawlyk snyadddo'an, colek sa henay kako. amitengil sa tahpapa to mabilbilay henay ko baloco' no bayi, nisadakadakayan ako tosayaway a Sakidaya, alaw madatengay henay nida ko nakamowan no babalaki no heni, to amana patiineng i Taywan to nikao Sakidaya kita sananay a kamo, kyo kaisa cinida a katinengan to nika o sakidaya, kinapinaan kako tayda i loma' mipalita caay patobeli, sadikoday a nipalita sa mabaloco' to kyai, ala sa to to oekac a saasik sapadec hanto kako to tokkac a saasik, ahicanaca molaliomolalio kako tapotah ahican pacici kya haw. ladayen no tomok to kako namahida sato tayda hanto ako ko tomok no nyado' mosakamo, to nika mahida to kakawaw, pacabay han to kako no tomok a micomod i loma' nya bayi, hano Sakidaya hanto ako mosakamo mahini ko kakawaw han ako to kapah sato ko pising nida, sakamo sato &quot;ko mosakamo saw &quot; sa to i takowan, mahini satoway i takowan, o kamo no bayi ako sa i kasomamadan malekep no kongko ko nyado' no Takobowan saan. o calkakaan no bayi' ako sa mamin dakepen saan, o molaliway to kami tayni saan ko kamo nida, mamin mipalita idawlik, taynin tatimilen ako kocolil mokilim tonika laklak no binacadan, tayni cililasan cihabayan ikaloloan to tatimol kako mododoc kocolil mamih kako mi saliooc to kaakawaw sa taynien, ako ikalotongan i salaw isilakawa iwensing imaibol, o nipalitaan ako malecalecad kokamo, oda dada' o olil molalio kacay kalecad, ocililasan ato cihabayan sa o namakayniyay i cibalbalan, okalolowan makatokoh imaibol sa o namaka amin icipawkan, omalecaday a kongko nihenisa, onikaydaan molalio koka hemekan ako. salimelimek kobinacadan tayda toyda apala'sa milimekto sanisa mocolillito, simoenengay itinisaan yadato miliyas tyapala' onikitidaan nohenisa inay' komakamihcan, mitoloy idadan mananonod mikilim tolamilami' ato kakanen, odomasa makaadih to mocolalay sa papilimeken to kowadiwawa, yomaodad kodemiad mananonod misanga' todabek kakitidaan noadiwawa, ano sienawsa salabi misangi ma talaw aimelang, alahica tolabi kakotakotay sa misebeng tonika kemet nomabi'ay. micolek misakakawaw kako namakayda kako i saetip pahanhan henay kosaosi, adih hanako konipadeng ako tokalisio cayto kahacica kyo pahanhan moco lil mokilim, tayda i mocikcikay toba'to mikoli, palipida sato kotawki sa tolo a bataan koni palipida to cacayay a demiad, dateng sato kako tanengtokya kohatiniyay alipida, pabalio kako midateng kyo masadep kako malalok acakako mikoli, caycaay kako pihibang ano papisalabisa kotaki salabi sakako. mitoles kako tonicolilan ako a manaenelay tokiso saan kokakelidan ikakoliyan, makatengil tononamoh sakako makatengi tina kako, matomes no namoh ko baloco' ako, sa demidemiad satokako mikoli olabi caay kako pahanhan misalabi, malalok kako caay pahahan cacay alalipayan ,matines matenes si sakatosa tokya abolad, taneng tokya kokalisio sakako, misaolic to kako to sakalingato ako mo wadwad to a kapawananay a kawaw no sakidaya, kyacaay kapawan amin kobinacadan. moleko kako to nabalo'an dateng satokako, anopaytem han konipo wadwad, tinna tabakiyay akawaw no sakidaya sa, amalapool ko kakoliyan kyai saan koni dateng ako, kyo o pakaenem ato pilipayan kosapi palita mo wadwad tina kawawan, kyo pakalima namilipay taloma'nami koli mabilil kako molimoot tolalosidan, mahamin obelot toako malingad, sipa kayni nomako i cawydiyan amisa cacay toloma' mipalita yanicomo comodan ako owaamin nosakidaya, kasenon sa mokelid itakowan patayda isa balakiyay apapi palita to sabalakiyay a binacadan, sakasaan oheni komatingay saan kyosa manawl kako tayda iciwydiyan, onitengilan ako tono itiniyay a kongko mahida to onitengilan tonoayawan,nika o namaka cibalbalan kokatooday a binacadan, mowangic kako tolalom nobaloco' mamin kako i ciwydiyan pahanhan to kako, anoayaw anipi lipay amalimad kocolil ako tayda i aliowan&quot;番薯寮&quot; taydakako itida sa kasenon sa patodo' toitidaay i bakiyan anyado', katohah kako itida yaani patodo'an a babalaki sa inay'iloma' kyo mobelih a cakako toyda alipaysa inayi' koni palitaan ako, namahida sato alaw sikawaw twaca ko labo noloma' papikaloten kako nowama ilako, tosa alipay kako miedap twama iomah, o kabahkaan ako mamin maliomah koloma' tosaka toloalipay molyaw aca kako to nangatowan ako, tayda icibakiyan, taydasato kako tatenga' i saw idato kyabaki i omah maloktotali, taydakako kasenon sa mi palita miaoao tongangan ako, lekal sato oycanan kokawaw ita saw saan itakowan ,namakayda kapah konika sasowal niyam pabeli hanako toepah nobalaysan, tononamoh sato, aoao hanto to nida kosa biyabiyawan a patawsi, sinaepahantosa colacolal sato kokongko nya babalaki amin, tengil hanako mabaheka makatengl iday sakamo sato ciKiwyl abakian, o namaka sakolay amin ma ladayaytani kobaki niyam saan, sakamo sato idawhenay konyado' nosakol haw saan mipalita, hang onama sakolay kako hantwako patokil, itini ibaki hananay a nyado' tosa idaw ko cacay koloma' nonikasanyado' itini, mapolong malpadapadang sa masasowal to tosaka taydaao i sakol mididaw to itidaay anyado', nika caay tokya kalaheci saan iaydasa balakitwamin acaaytokya pakatokoh kami, sato ko kamo nyababalaki amin, nikadateng sakako alaw omabolahay haw totadanyado' kana babalaki amin. taynito kako i bakobakongan odoma to alipay hacacay hato ako kinasawali namaka kalolowan, caaykako pi liowalio tonika tengilan ako tonika idaw ko no sakidaya, onikadaan ako idaw ko tatosaay to iloma'nobabalaki, idawko cacayay to idaw koi coecoedan nanaymo eneng, kato kohipaliwan inangkyi isinko ipapiyn totaydato tanman icolian majamin twako kaydaan ko sawali, makatengil to masahicahica ay a kongko kadihiyan sa talalosa' kita mitengil, idawko kalalomanako onilalio mocolil tabaad ,sakamosa mocolil tosa makemet komata katokohan kolabisa bi'sato katokoh tosananal sa yadato mocolil, katokoh to kalahokan sa mananonod mikilim tosasa lami'en malepi' konicaedong sa mananonod siliym topapah no kilang kadihiyan sa. paliywn kako tokawaw maminkako mokilim tomiliyasay inyado' a sakidaya, makadateng kako anomosilod kako toni palitaan ako, awhica kosapi solit ako palacodad anocaay pi binkio ppiconos to nilacol to pono',wacaay tokalaheci satokako midateng, kyosa ales hanako ko kakoliyan taetip micodad, hanipi koli hantoako sato komadatengay ako, sisa belot hanto ako kokakoliyan tayda itaycio micodad tayni mikilam sakako omisanga'ay to dadingo, matenes malasayho tokako katood to kotayniyay miciomong tonisanga'an ako, manamoh kotawki pabeli sato itakowan yadahay a kalisio. kasi acawaan ako itawya naidaw koni soped ako tokalisio kyo taloma satokako siacawa, mamin siacawasa ladayenako koacawaako tayda itaycio mikoli padama miedap iatakowa patodod aca tosasanga'ancikatenes siwawa tokami atatosa, yadah yadah konietanan niyam amalacawa, kyo maydah kami misakako to kawaw, liyas satokami misakako amisanga' todadingo, misakako kako to kawaw namahida sato miliyas kami itida tahekal misakako to misakakawaw, cikatenes yadah tokokalisio ako katood to komicodaday tayda itakowan mipadang malakoli ako itawya, komamicakay kako tonikayay aloma' ahicanaca nasepiyanto kyai amisabaloco' tomicakay sa,pingkon kako nokosi mamin ko kalisio ako sipadodod tomikoliyay, mobelihmobelih konnipi cakay tokako toloma', hatida konika laetos nosepi omhiniyaysa o&quot; nasepiyanto&quot; sa kobabalaki, mapayoen han no yadaay atademaw, nasepiyan ako konika laetos nonikaodip ahican naca kyahaw taloma'twaca kokapahay, itiniyay kolamat sato kyani dateng taloma' satokami hansaw, kakokoh ikalinko kasenon sakako micolek mikoli, cikatenes imelang towaca kaykayda sato padeko ipaisingan, adihan nomisaydan alao sibatoway kocebo, cikatenes acici'an sakomisaydan, oinayi'ay to kokalisio sa apadako amibenat, aohica kokalisio pibiyalaw midateng tado iymelang henaca sa kobaloco' makihkihto kosapaising, sakamo hantoako kowama nomako sipicalioy acakako tokalisio hanako kowama, sipicalio hankako anokapah kako mikoli sa pabeli hawto kotadah hantoako kowamo, tyasa to papi benat cikateces molecoh tosakatosa awawa ko acawa ako, lecoh sahenay mapatay twaca kobayi ako, kakilokalol saan ko laetos nodipako ahican cikaadada no baloco' modekokako malalom kako mowangic kako tonikapatay nobayi ako, ahicanaca satokako, dongdong hato nomako kolalom nobaloco' saicelang asato kami tal acawan. misabaloh tosakaodip &quot;miboting&quot; kapah to koodip ako misabaloh tosasakakawawen, sayaway micolek kako mitaneng misakakawaw ingotong, hanipi latlat han to toodip matenes tanektek tokoodip sakako, cikataneng konikoniyan sipatadah, omibotingay acakokapahay sakato, omedok twako talakawsiyong miboting, katokoh &quot;iafolika&quot; mikacaw to toobalonga, awang cikaw notademaw komihiniyay akawaw,salabi sademiad caay pahanhan, nano sananal makatokoh iteban nolabisa, pahanhan cacay atatokiyan malabi,mamin maalabisa malingato to mihetik tolayic, hamin sahenay mohetik tolayic sa okalahokan to, haminsa malahok samalingato twaca amosodat tonihetikan tolayic, cipaka dongdong kako mangelo', maedem kotoloway a mihccan belot twako taloma'.taloma'tsamengmeng sato iloma'' napaka balonga tayda i mocikcikay tobaeto mikoli, matenes itida mananam tokako togigico no misanga'ay tobaeto misakakoto miebaw tokawaw, ebawebaw hanako tosasakawawen ikozio, mikilim tokako to mamisakawaw, sikoli sakako ottalo koamin misakawaway makalato tosaay abataan, nanotawyya yadato konikoliyan akosa micakay kako toloma' imacimaciyan, tapalsa koacwa ako miladay itakowan miebaw mikoli, to maladay sato kami misakakawaw. micacoli kako to holic tanektek tokokakoliyan sakako, makaadih toholic ita o yincomin, mahica oni kalokan i kasomamadan aomah,kamalanosiho sa nanay aholicsa malalom kako adada kobaloccco',mitaapal tomahiniyay aholic, kyo miladaykako taydaitaypak, micacoli tocayay kalocek aholic pacolitotalakaway, sawsawni tayda i sin cen iyn i lipoiyng, papi soomad tolatosay akingpo, sanisani dakepekami alahica sa madakep mapolol kami. tayda i yng min san &quot;國會&quot; osapi belinaw to kingpo sakay titaan o iyncomin aholicsa, caay katatongos tosakaodip nomita aydaay, namihica sipala'koholam i taywan, onotaw akanatal koheni, tayni i taiwan kohenisa omihinangay kosaosi, mihica mialaw to pala' nomita itaiwanay,onano kasomamadan to malok ko yincomin tonano babalakiyay aomah, caay kasitatongos koheni misamako tolala'ita, osananay ko sakatayda niyam i ying min san&quot;國會&quot; patodod to nomitaay aholic. dakepen kako nokincal itida isacomod no&quot;國會&quot; mohalhal kami, to mamowala toni patodod niyam tocodad sa, tado belengsato tayni kokincal, lawop hanto kamimilawa' hamin hanto modakep papikacaw i kadideng, kasenon hantokami mopolol ipapololan, salabihatokami mi misaooc, katoka i totebannolabi mopolol, matineng koni sinkioowan notayto akokodayhio notayto, alahanto kamipatahekal, hatida konika tineng noni sinkiiowan nobinacadan, howay sato kobaloco' niyam. i si an san balasiowan to onoc tayni kami i no takawwan aboyo'i si an san, yai tiniyay mikaykong i si an san aboyo' bahbahen no kacatal, patasasa alawan to omah petonen konopalomaan. paso loma'tastasen losalosen ko tektek nodinki, omahiyay a kanatal caay pidateng to nangelo' an nomalokay, kyo tayda kami amipaayaw toheniyan, katokoh kami itida alaw mihalhalay to itamiyan itida kyakincal, makaadih i tamiyan kasenon hantokami mopacpac toonoc, da dokadoka satokami, taynikami paising papiadih todokasa, caay pasiyam kami caaypayoy kodoka niyamq, caay cocoki ato caay pasiyami kami padeko mahini konipisa pancah ititaannan, o binacadan . kami kosakami, katokoh sa pacomoden kami iloma' bohat hato ko sasinaway abali, bohat hanto kya codetay mapatay kami no nienaway mopolol,wacay hatoniyam kodikoc amitahepo to wadiwawa. yopen kamito codetay abali kinacacay to amosomad kami tongangan nobinacada, ongangannomita caay kaw san paw kongangaita, o yin co min konga ngan nomita micapangangan ititaannan, somaden konganga niyam o yiocomin kami kosananay kami, nika o kincal no kanatal caay hen pitengil dakepen tokami, pololhato kami pacomoden kami i tabakiyay aloma' ,polol hantokami bohat hanto kasasa sananay aholic no holamsa, anoca pangangani sa malanokanatal apala'saan ahican midademec kono paodipay a icelang cayka tenes malekep to komisa daylisikiyay hacaca cacay sato malebek, inayi'aytohaw sakakosa taydato kako mi hokingay misakakawaw oacawa akosa micomod iceci paisingan mikoli, nanotawya lihalay to kokawaw ako, misakilikilim tokako todoma asakawawen, sapiconoconos to lipida ngaayhen kyahaw, icowacowayan konicolekan mangayay to, iloma'tomalok toomah namahida satosa inayto kokakoliyan, balakitwaca konika odip ngay iomahtwaca pahabay to tolakok, misingsikako topapa habayan to tolako, mamin misaloma' micakay kakoto enemay amalebot tociocio papahabayan, salingato sato pahabay to tolakok hanikalok han to toomah, tolo amihcan kakokoa pahabay caypaka dongdong mangelo'en aleshanto, pasoson patideng twaca tongangan no binacadan, inayi'to kalawad mosikol tonipahabayan, aleshanto. maladayhio nobinacadan motideng to kongangan no binacadan, saicelang satokako mocodoh tokakawaw nobinacadan inyado', cikatenes maladayhio kako binacadan nomita, tayni i iyn min hoy padadayis to kawaw noipabaway ato inyadoay, sanisanisa palalacal toi pabaway inyado'ay, alahica colcolen nocowy tacowacowa mosikol doma abinacadan, idaw konippalekal totood akawaw taydato kami sidait tonyado' kya amasinanot ko kawaw noyinminhoi. pasobana' towadwawa misano sakidaya namahida kakelol sato pasobana' to micodaday nomita o sakidaya, tayniko namaka icowacowaay micodaday i tabbakiyay a wawa hamin hanako pasobana'to lalangawen, ato nadipa'an, nika bolawan atocanacanan,ano sakaytini to inosakidayaan okatinengan ako inayi'koliwan pasobana' to codacoday, komi taygakay minanam tayni inyado' maydih matineng caay hanay kako pidanto' apasobana' makatokoh inika caaytopakacacolil anosa tawyakako pahanhan. i</FORM>
    </S>
</TEXT>