<?xml version="1.0" ?>
<TEXT id="Wiki_Atayal_泰雅諺語" xml:lang="pwn" source="Paiwan Wikipedia, article: 泰雅諺語" copyright="CC BY-SA" citation="泰雅諺語. (2024, December 07). In Wikipedia [Paiwan]. https://pwn.wikipedia.org/wiki/泰雅諺語" BibTeX_citation="@misc{Wiki_pwn_泰雅諺語, title = 泰雅諺語, year = 2024, month = December, day = 7, note = {In Wikipedia [Paiwan]}, url = {https://pwn.wikipedia.org/wiki/泰雅諺語} }">
    <S id="0">
        <FORM kindOf="original">== metaq ngarux ga, ini su thaziy qara na bengan ga, ana su btaqan qu ngarux, hlutun nya bengan hohus su ru, ana wal mpqwaw hi nya qu bnetaq qasa ga, si ki kyapun su nya ga hmwah. == 作者:蘇秋梅 Mongna Payas bnkis ta raral hiya ga, kya qu kbalay bbetaq nha ngarux ga, ini ptnaq ka bbetaq nha bzyuk. sbetaq ngarux ga, lgun nha qara qroq hiya, ini su thaziy qara na bengan ga, ana su btaqan qu ngarux, hlutun nya bengan hohus su ru, ana wal mpqwaw hi nya qu bnetaq qasa ga, si ki kyapun su nya ga hmwah. nanu yasa qu qhuniq kzman hohus qasa ga lgun nha qutux qara nya. btaqan qu ngarux lga, ana mtboyak ga, ini uwah sobih, baha hmswa nyux qrqan na qara qasa, nanu Tayal raral kbalay betaq ngarux ga s'anak nha kbalay. stnaq ta ngarux ga, s'agal lalaw spkugus sa bbetaq, git…git…sngya'an, sbasi qu g'nux nya lga mgiyay la. ini su aras bbetaq ngarux ru nyux ciriq uyuk ngarux ga, laxiy siy usa kya. koxun ini i nyux maki lingay qu yaya nya mlahang uyuk nya. gaga kkayal kneril hiya ga, maki uziy iyat ubuy spkayal na kneril. nanu sa ga ini pinqzyu na ngarux, psaniq son nha. baha hmswa ga waliy musa rgyax qu kneril hiya rwa, iyat mnita ngarux, nanu sraral ga ungat kya gaga nya kneril mkal na ngarux hiya. nanu yasa qu gaga Tayal raral ga. nanak mlikuy thuyay mkayal na ngarux. mkayal zyuwaw na ngarux qu kneril lga, skayal nha ru psaniq mgaw. 作者:張新仙 Watan Taya' . qzinah mngbang qu s'ari na squliq. ini pqas qu qmihul na squliq hiya. piyux linnglung nqu tmlux na squliq. smrzyut kmal qu ptkke na squliq hiya. iyat pk'uyay qu qnzyat na squliq. mqoyat balay qu mtngi' inlungan na squliq hiya. pinqzyuwan ka skayal maku qaniy ga knayal sami na lk'aba' muw Taya Amay. sraral qalang Boliq maki mtswe lalu nha ga Sangas ki Tana, mluw yaba yaya nha musa mtzyuwa qmazeh krryax qnzyat balay. maki qutux qnbaq nya kmukan qu qbsuyan Sangas, sblaq ru pongan nya balay ke, Amin qu lalu nya. maki qutux ryax. m'guy balay mtzyuwaw qu sazing mtswe ru mtama mhngaw. trang nasa hnyal qu rangi na Sangas, mwah mcisal lhga ru kmal mha: " rgyax Tkasan qsyap nya qasa ga, cingay balay trakis nya ma, memaw ini kwa'iy magal, say ta mita cikay ma?" kmal Sangas: " aw ga, ana ga rgyax qsyat qasa ga, talagay kinwagiq ru cyux yogan zzik balay uruw qu ska nya. twahiq iyal la! pswa ta musa pi? " smyuk kmal qu Amin: " ini kzihung, cyux cyugal qwali mu p'aras ita musa." nanu psuyut qu Amin. hnyal balay mlaka qu cyugal qwali. cyugal hi nha si ptqutux cbing kakay na qwali, mkura rgyax Tkasan qasa mlaka. tehuk kya lga, cyux balay ps'unan trakis kwara 'bu rgyax qasa. kyalun Amin qu lhga sazing mtswe, musa ku lama kun la, ktwa galun mamu ga, si lungiy kya nanak. mnglung qu Tana, " nyux piyux balay, ungat lga, wahay ta magal loziy." nanu yasa qutux yubing nanak nagal nya. ktan qu Sangas hiya ga mnglung mha: " waw! talagay piyux. aki hmswa si ta rasiy kwara. " yasa si kop kop tkura, s'unan nya kwara yubing, ana yubing lukus ru pala tzyu uziy ga, s'unan nya trakis kwara. n_gyut mnkum qu kayal. tqwah hmuluy kmayal qu Tana: " helaw hazi Sangas. gbyan lga, n_gon ta na yaba ki yaya la. " smyuk qu Sangas: " obeh la! naga cikay, ini mu suqiy tkura na! " kmal qu Tana mha: " piyux iyal cyux su tkron la. memaw obeh sgaliq yubing lukus ru tzyu pala su." ini tabing qu Sangas, si say hmuluy na Tana ru mluw mwah. sazing hi nha si ptbuci cbing kakay qwali ru mlaka mwah ngasal. trang mlaka ska kayal lga, 'usuw iyal nagal nya trakis qu Sangas. obeh ini thuyay kmzyap kakay qwali ru si tqwah malax kwara pnanga nya trakis sbuling zik uruw. yasa wal mblaq mlaka qu qwali ru ini hutaw zik uruw qu Sangas. kins'ari' ga, qzinah mngbang ru memaw si kmwa mkpyut qu insuna uziy la. Taya Amay述說給我們.從前Boliq部落有一對兄弟名叫Sangas和Tana, Sangas ,Sangas ?"Sangas說:" "弟弟Tana心想:" .不過Sangas卻想:" ,Tana焦急的催促說:"Sangas, ."Sangas說:" "Tana說:" ". Sangas心不甘情不願的跟著Tana Sangas ,Sangas . pturing kmal mha: nyux saku mbrus ga, ta ku katun na mhitung. 作者:林純桂 Toyu Watan . sraral tayal hiya mga,mha ni kya qu pqolan na zyuwaw, kruma ga pturing kmal mha: "nyux saku mbrus ga, ta ku katun na mhitung. " gwiwan mha; nyux saku mbrus ga phuqil saku. nanu sa ga sraral katun na mhitung lga si naga huqil la. baha hmswa ungat iyu raral rwa, nanu yasa pturing kmal ga mhitung qaniy qu galan nha spngan. maki qutux pinqzyuwan uziy, ita tayal sraral ga lmosay ta ska rgyax, maki qutux ryax ma,nyux tmqzing ska tuqiy qutux uyuk mhitung khiy balay, mhitung qaniy ga tmqzing ru syun nya ska qu tunux nya. hminas qu tayal mga 'san nha pturing psyaqan nha mha: baha balay shuqil cikuy balay na hmitung qaniy hiya la. pira qu wal hminas tayal lmga, pucing balay ga ptringun nya ru katun nqu uyuk mhitung tluling nya lma, ru wiy wiy..ktay cikay nyux kmat l'uy… shlah nya qu uyuk hmitung kmat tluling nya, mhkani ru ki'a mpusal msyaw qara pinhknyan nya lga, wax mtkara la, ru ini kbsyaq lga kil kil muciy ru mhuqil lma. nanu yasa qu kmal qu bnkis mha: ini tpuqiy mita qu tmuring qaniy, kya qu zyuwaw ga siy blaq tngsa, balay ga balay, hmut ta pturing ga ringan balay hqilan nqu squliq. qaniy ga pincbaq na bnkis ta. nanu kahul sqaniy ru maki qutux gaga tayal; mita mhitung mga tmuxun ru blingan nha tbaku ma, ru kyalun mha: "nway pucing sqaniy knita misu la…" . baha hmswa kwara mqu na Taywan qani ga hminas balay yaba qpzing knatan nya ga mhitung qaniy, zinga balay phuqil squliq. nanu yasa qu tayal uziy ga ini soya stnaq squ mhitung qaniy, tlun su mita mhitung lga pqilun ru blingan nha tbaku. . mha i nyux t'aring t'usuw(kki'an) qu kneril ga ini nha pcyawgiy usuw na zyuwaw, ktan nha kya mspat ini ga mqeru byacing lga sptzyuwaw nha usuw na zyuwaw la. 作者:素伊多夕 Sugiy Tosi sraral tayal hiya mga mha i nyux t'aring mt'usuw(kki'an) qu kneril ga ini nha pcyawgiy usuw na zyuwaw, ktan nha kya mspat ini ga mqeru byacing lga sptzyuwaw na usuw na zyuwaw la. nanu sa ga t'usuw(kki'an) te pcingan lga, ana mtzyuwaw usuw hazi na zyuwaw, ru ana mpanga usuw uzi la, musa qmayah mwah ngasal ga spyangun nha k'usuw panga qhuniq, baha hmswa aki cipok hazi nbwas nya ru aki mblaq maki ngasal mgaw. nanu kmayal bbnkis mha: zik p'aki ngasal, m'uy su mtzyuwaw ga, aki helaw mwah laqi ru mblaq maki ngasal. yaba iyal qu laqi uzi lga ini si uwah misuw, kruma ga sktwan la. sraral mga piyux qu kneril wal rasun na sktwan ma, bali maki qu snsiy ta sraral pi, nanu kmayal bnkis mha: kneril ka nyux p'aki ngasal ga, ppngan usuw ru mqumah, m'uy cikay mtzyuwaw ga, nway hlawax cikay hi nha, kana ini kyaba iyal nbwas lga, yasa qu musa mblaq maki ngasal ma. baqun nha kwara mt'usuw(kki'an) kneril ga ini hinas qutux kawas, ana balay suqi ga mpuw byacing maki ngasal, kruma helaw ga qeru byacing lga maki ngasal la, yasa qu skrwakun son nha helaw mwah. misan balay maki ngasal lga pnbwan nha ayang qurip, aki helaw kilux hi ma,misuw qani hiya lga kya qu mt'usuw(kki'an) lga, blaq iyal qu nniqun nha, blequn nha balay mlahang qu hi nha uzi, ini ptzyuwaw nanu, maki ngasal lga san nha mwak Byo'ing la. ke qani ga nyux balay pcbaq ita kneril mha: pinbaqiy ay! ana ta t'usuw(kki'an) ga laxi siy ttama qeri m'yabux smlokah hi, aki ta meblaq m'laqi. . mita su kol ga laxiy pqheliy, mita su hmitung ga pqeliy ru tmaqiy qu tunux nya. 作者:歐蜜偉浪 Omi Wilang bsyaq balay sraral ga qnxan nqu cinqlangang na Tayal mga cingay qu kongun na zyuwaw. ini ga mhtuw squ te tanux lru katun ta na mhitung. ungat uziy qu Byo'ing ru Izyu thuyay musa pkblaq, nanu yasa trang nasa ga bnkis ru ms'inlungan na Tayal ga, blequn nha balay pcbaq kwara llaqi mha: "mita simu kol ga laxiy pqheliy, mita simu mhitung ga pqheliy ru tmaqiy qu tunux nya. mhitung qani hiya ga kongun balay na Tayal sraral. mha ni katun ta na hmetung lga musa siy naga huqil la, nanu yasa qu koxun nha balay mnglung qu zyuwaw qani. nanu bnkis ta sraral ga ktan nha mha ungat qu roq na mqu qasa ga, siy nha lxan kya, yal nqu kol qani ga blaq na mqu san nha, musa mhkangi squ mhitung ru niqun nya ma, nanu stnaq nya mhitung lga siy pciriq kya, nanu kol qani qu lmaqux kwara. lmaqux qu kol lga krangi nya blaq balay na ramat ru mami maniq la. nanu bnkis ta sraral knita nha ga, yal mhitung qani s'aki na rok ga, musa n_gyut ini kpiyux, ru musa cingay hazi qu kol hiya mgaw. ru thuyay mlahang squ cinqlangan Tayal. nanu yasa kwara squ llaqi ru kneril, ini 'nkux kyopan na mhitung ru kmat squliq la. mha sqani lga ana llaqi thuyay hmyapas llingay na qalang ru ungat nanu qu kkoxan na bnkis, m'blaq mtzyuwaw uzi. qani ga zyuwaw nqu sblaq mlahang qqalang ru kinlokah nqu hi ta ru qqnxan na ita Tayal. . laxi balay phmut mqayanux, pgwagiy balay qu zyuwaw na m'pal qani hiya, qani hiya ga psaniq na zyuwaw shuqil ru s'agal mxal na squliq. 作者:陳松明 Taya.Masing bnkis na Tayal sraral ga ksugan nha mita zyuwaw na m'pal qaniy, hmswa ga lkotas ta Lkmbuta sinrhuw nya balay ka laqi kinbahan kmal mha: laxiy balay phmut mqyanux, pgwagiy balay qu zyuwaw na m'pal qani hiya, qani hiya ga psaniq na zyuwaw shuqil ru sagal mxal na squliq. ita ka Tayal hiya ga qutux qutux na qalang, maki qu lhuyan qutux ngasal. kwara ka nnanu na zyuwaw ga mrraw ru mssi balay inlungan ru mggalu.mha ni qutux ngasal htgan nqu zyuwaw siy tmma mhuqil ini ga magal qelis ga, mkayal qu qutux nniqan mha: "nway ta siy usa mlata qmalup la, aki hkngyun ima qu nyux hmiriq gaga. mha ni ini biqiy qoyat na Utux qutux ngasal qasa ga, baqun mha ima nyux hmiriq gaga la. baqun nha lga kblayun nha qu zyuwaw qani ru phogun nha minqyanux musa qmes kinqehan. zyuwaw na m'pal qani ga shuqil ru s'agal mxal na squliq, blequn nha balay mlahang. sraral ga sami qutux nniqan, kya qutux ryax mluw Zitensya qu qutux laqi mrkyas, aki musa lmosay te tanux ma, ini pinnbaq mturuy luhiy, ru tehuk llyung klbing, 'san nha hmkangi ru 'lwan nha ru spanga nha tehuk ngasal, yaba qu qelis nya ru msramu, siy nha tqohiy maras Cyama pkita nbu. mhtuw qu zyuwaw qaniy lga msli qu sami qutux nniqan, mha ni ini nha ani stngsa zyuwaw qaniy ga,nanu yasa mkayal kwara qu bnkis mha: nway ta musa mlata qmalup rgyax, aki mblaq qu ngasal ta. mha ni ini biqiy qqoyut na Utux ga ungat nanu naras nha mwah ngasal, baqun nha ima qu wal hmiriq gaga la. nway aki ini uluw nanu na zyuwaw qu cinngasal, qqohun nha psbalay qu zyuwaw qaniy. ini ga mlikuy ru kneril msswayal qu inlungan nha ga si nha psquniy, mha ni ini pswayal qu inlungan nqu kneril qasa ga phogun nha ru msina bzyok ini ga kacing. gaga ita Tayal qani ga glgan nha ru pinbaqan nha balay. ini ta klahang gaga phmut mqyanux lga shuqil ini ga s'agal mxal na squliq la, nanu yasa ini balay phmut mqyanux. . sqamas rqyas pali na kyabil ga, strngusan rqyas na mlikuy. 作者:陳阿朱 Hayung Yumin ke qa hiya ga siy qori sa pinzihung nha smgsuw lelaqi ta mrkyas 'Tayal, mha knita maku kuzing ay! baqun ta kyabil hiya ga 'mulah sa pbubu na qsinuw, pira na qoli qu inrkyasan nya, cyux 'lahan kwara na lbit qu kakay ru qba nya yal na pali, mslubay mhngaw qlyan, lmosay mlaka lhngan lru kmyap maniq kekyu ru kpiray. kyabil ga ana ta son qsinuw ga, ana ta son kbhniq uzi, son sqani mita lga, pira balay na cyux siy 'tama sa babaw na qnryang qbaqan nya mlaka kmyap nniqun nya kyu ru kpiray, mstunux balay. lnglungun maku qu snbil ke na nbkis mha "sqamas rqyas qu pali na kyabil ga strngusan na mlikuy" qani ga, siy bqbaqiy pinspngan nha smgsuw squ lelaqi ta mrkyas 'Tayal, yalaw gi nha hiya ga yal na lwax ngasal ru, sika baqun nha kwara tuqi lmlamu na pcywagun yuwaw ga, yat p'nkux na qnxan qutux nha ngasal. yal qani qu linnglung maku mita zinhongan ke snbil na binkesan ta sraral hiya, kya hmswa qu knita mamu hiya piy? ? m'unuw ga ka kaki ngasal, nhehi mgyay usa tlqeng ska rrima. 作者:陳阿朱 Hayung Yumin . blaq balay qutux ke qani ay! baha hmswa iy atuni lokah iyal qu hintyalan na unuw lga, ana su kinblayan na snabu tapung baliq na ngasal ga hwahun nya uzi ru mtakuy ay, mnaki kya ini uzi ga cinlqeng kya qu squliq lga ka balay ini 'pxiy lpiy? mha ni ini khoqil ga musa cikay balay uzi qu nagal nya qelis l'ay! nanu mha sqani qu naras hniriq yaba na unuw lga, sika qbaqun ta balay uzi lru, ana mha ini klokah iyal hintyalan unuw ga, yat ta siy qnguciq mha tlqenga ta ska ngasal ay! baha hmswa wal ta nmon musa baq kya musa menanu iyal qu khtgan na unuw piy! blaq balay ga, mhtuw unuw lga nhhya ta mgyay tanux, ini uzi ga usa mgyay tlqeng be'nux hazi na qmayah lhlahuy na rrima bih ngasal, hmswa gi ungat iyal qu musa inkoxun p'pux squliq kya hiya la. . maki lungan ta gmalu, thoyay ta mita syax wagi ru qsya. 作者:劉立雲 Besu Iban . Gaga nqu itan Tayal qani ga iyat balay kinqiri' sga gmalu' qani pi. mtnaq ki knayal qu Theluw mha: kya qu gmalu' na squliq ga ungat qu zyuwaw smzzyuwaw qsahuy inlungan su ma. balay, gmalu' qani ga maki qu sinnonan kinbleqan sbiq ta nya Utux. ana bnkis ta sraral knal mha: gmalu' simu bnkis mga musa simu mblaq mqyanux babaw rhiyal ma ru mbhoyaw kwara llaqi' su uzi ma, musa su nya khangun utux binkisan ptl'ux mqyax babaw cinbwanan. yal qani qu inlungan ta lga, iwal mha thoyaya ta mita syax wagi, syax qani thoyay smosaw mnkum qsahuy ta, ungat gnalu' su ga iwal nyux su si mhkangi tuqiy nqu mnkum mtkari maki ska' qnxan su. maki gnalu' ta ga iwal thoyay ta mita qu qsya' kinmtasaw nya. me'a su na inlungan ta qani pi, gmalu' qani ga baq maras kinshzyuwan qu knita ta, tnaqun ta kwara mita ssquliq ru malu' squliq ga yasa qu 'Atayal balay. 的確, . smpung ta ssquliq, lama pnglung nanak ha. 作者:劉立雲 Besu Iban . itan qutux qutux squliq ga, ungat muci ma tmumaw balay qu sinrxan ta. maki kwara qu kinqehan ta ru nuqu' ta. nyux ta maki babaw cinbwanan qani ga, ungat ana qutux squliq son muci ka blaq balay. qnxan ta ita Tayal ga, msqutux inlungan ru prrmaw mtzyuwaw. maki qu kinblaq na pbkalan ga thuyay rmaw prkyas qalang ta, yaqih na ke' ru si ta hmut spqzyu' squliq ga baq mstwahiq ggluw ta ru mtyaqih squ qalang ta uzi. cyux maki pincbaq na Sesyo mha: laxi' hmut kmayal yaqih na ke' ru smpung ssquliq, baha hmswa' ga ke' ta qani mga maki qu qpzing nya ru baq qmzyu' squliq uzi ma, trang ta kmal squliq ga, iwal nyux ptuling isu nanak uzi ma. nanu yasa, zik ta kmayal ke' ga, siki blequn ta balay mnglung qsahuy ta nanak ha. nanu yasa, bleqaw ta mlahang nqwaq ta ru kmal ta ke' ga kmayal ta hlhul na ke' ki sgsuw na ke', son ta qasa lga, iyat itan nanak magan kinbleqan, qnahaw su, kahul qu zyuwaw qani ga yasa musa thoyay miq qoyat balay qalang ta. . tringan behuy 作者:李福生 Tuyaw Syat 惡風 附身. bnkis na Atayan ga pyang smi inlungan sku sinbilan na bbinkisan. ana ungat ku pkba'an biru, yaba yaya, yutas yaki ku pcba kwara gaga. siga ini mhmut myanux, ini kuri, ini pks'ari, siki 'ngayat mtzyuwaw. kwara ku pp'umah naha utux kayan ga kahun naha sku gaga mnama kmayan sku Lyutux Kayan ru bbinkisan, nki blay kwara ku pin'mahan ma. atuni kyan s'uli 'si tberaw alang ru ini gluw sku gaga lga, mutu naha son niya tringan behuy la. huwa ka tringan behuy? kyala minnbu cikay uwaw, ini ga kyan ku pinnungan nya behuy na kay ru 'si mlux muwah msa'ang sku ini kbaryax ka niya mlahuy. utux uziy ga, trang sku rahu na yaw siga Psyurak, mnbu na magan ina, ini ga wayan h'ilan na sali, ini spung mnbu ru ini thuyay smru inlungan lga, si nya ppwahi kwara yuhum nya msa'ang. sinyani, kinsasan nya ba'un nya sa wayal hmiri sku gaga lga, mutu musa nanak sku cinsali ru kyalun nya maha "swaliy kung cikay, cyakin ya'ih ku psyaw mani hiya la. "ini kba inlungan na s'uli lga, mutu skinwari nku kneril nya, ini ga binkis nya musa tmatuk tunux sku cinsali, kahun naha balay inlungan maha swaliy sami ga, mutu smwayal ku cinsali, nki ini pksayux babaw nya pktayux. bnkis na Atayan ga pyang smi inlungan sku sinbilan na bbinkisan. ana ungat ku pkba'an biru, yaba yaya, yutas yaki ku pcba kwara gaga. siga ini mhmut myanux, ini kuri, ini pks'ari, siki 'ngayat mtzyuwaw. kwara ku pp'umah naha utux kayan ga kahun naha sku gaga mnama kmayan sku Lyutux Kayan ru bbinkisan, nki blay kwara ku pin'mahan ma. atuni kyan s'uli 'si tberaw alang ru ini gluw sku gaga lga, mutu naha son niya tringan behuy la. huwa ka tringan behuy? kyala minnbu cikay uwaw, ini ga kyan ku pinnungan nya behuy na kay ru 'si mlux muwah msa'ang sku ini kbaryax ka niya mlahuy. utux uziy ga, trang sku rahu na yaw siga Psyurak, mnbu na magan ina, ini ga wayan h'ilan na sali, ini spung mnbu ru ini thuyay smru inlungan lga, si nya ppwahi kwara yuhum nya msa'ang. sinyani, kinsasan nya ba'un nya sa wayan hmiri sku gaga lga, mutu musa nanak sku cinsali ru kyalun nya maha "swaliy kung cikay, cyakin ya'ih ku psyaw mani hiya la. "ini kba inlungan na s'uli lga, mutu skinwari nku knerin nya, ini ga binkis nya musa tmatuk tunux sku cinsali, kahun naha balay inlungan maha swaliy sami ga, mutu smwayan ku cinsali, nki ini pksayux babaw nya pktayux. . pasabili kayi / sinbili su kayi 作者:楊忠義 Mayngus. Nawkih 裝進餐食盒裡話語. ti ku wayan su sarali ka knaxan alang Atayan hiya ga, kanusa naha nanu i pa'ayawa maGaga ka ini i kahuwiy ku Gaga na Itayan hakni; ana i matabuyu nanak haziy ku Gaga utux utux alang naha ga, i si ga kusa na "pinGa'an tamubun su liyutux nabakis ru malung sa sinbilan kayi na kaGaga yautas ralali… "hani ga, payang na pu'ing kinhulang Gaga kawara ka sawun na Itayan. ini naha i yawani balay sinpuing maGaga ku hani. misa su ti ku alang na Itayan hani ga, mutu kiyan nanak ku sawun maha u salahuy pakiyalan na yayutas; pasapung malahang Gaga na alang naha. ti ku patalahuy hani ga, kahun saku ba su inlungan ka tamalung utux utux babuwan sali nabakis hani, kiyan la kay naku paying basuyan ka pungan naha su kay hani laga (paying nakis ayat ga punang naha kay, ayat ga basayan sawun na alang ku mayanux hani) muwaha ku Gipun kaga "Tumuk"sawun sambah samlalu la. nu'u kiyan la yayuwaw na alang ga, mutu i patugu ku basuyan hani, malahuy sali niya makayan su yuwaw. makayan ku yayutas ga mutu i hamakuy su kay ru makayan su pinGagayan wayan sakayanux na alang, samsamun naha ka ini kiyan ku wayan su Gaga na yaya' ih ru sayahu naha su musa i patabalay su Gaga na kayanux, misa su ku yayuwaw pinkyalang na yayutas hani ga, mutu luwan runi ku kay ka pasaba sa lala'i ru Gaga kayanux alang. ru amliyan su kayanux na Gaga Itayan ma. kiyan ku utux ka mutu sarahagan kay na yayutas sawun naha u:"pasabili su kay"; ti ku sawun su pasabili su kay hani ga, namu yaku musa i pataya'in inlungan sa' uli na kay; sa' abas pawsa su sabak ya' ih na inlungan sa' uli ; ka lahingan naha su pataliyutux pawsa sa kasali, ru hilan matahiriy ku kinnuxan babuwan sali. pasani na Itayn ku yuwaw hani ki. mutu i lahingan su marakayam ku pasabili( sinbili) su kayi hani. misa su yutas sarali hiya ga, paying naha i sapawsa su linlungan ku pasaba naha su kay ka kinbahan la'i na Itayan ki. 因此! Tomuk . . pp'aras p'asun na kbhni~puk 作者:高玉梅 Ali Temu 報喜鳥兒~貓頭鷹. la'i ku cipok nga, mnnung ku yaya mu kman yaw nku maras p'asun na puk, ru pnongan mu balay hngyang na puk te mlhngan nku llingay ngasanl mu uzi. kman ku yaya mu maha, mlhngan mku'ung hazi kayan lga, mhtu ku puk la, puk, puk, puk m'uwas llingay na ngasal, 'nxan la'i myan cipok nga, kngun sami balay hngyang na puk hani. ba'un ni yaya mu kngun mu balay ku hngyang na puk, nanu kyan utux ryax, kmayan yaya la, ''puk hiya ga, blay na kbhni, hiya ga nyux muwah mlahang kki'an na kneril. yasa ku spuwash ta pin'uwasan nya hngyang nku puk hani ga, atuni kinhway ru 'royux ku hngyan na pok ga, kya la'i knerin ku niya nya slpayan ku knerin hani; maha 'rtung ru lokah ku hngyang na puk hani ga, kya nyux muwah matu la'i mlikuy ma.'' nanu t'aring ku la'i cikuh lga, ba'un mu maha mhtuw te inu ku hngyan na puk hani ga, siy mu kba'iy kya maki slpayan knerin niya llingay te shani. ini mu balay yengi ku knan ni yaya mu yaw hani. minnung ku yaya kman yaw nku puk hani lga, babaw nya pongan mu ku hngyang na puk llingay alang, lmawa maha puk, puk, puk m'uwas lga, ini mu balay knguy la. yasa ku babaw nya, ba'un mu puk hiya ga, bla na kbhni, iyat nanak muwah pcba slpayan kneril kki'an su la, piyang balay ga, nyux muwah mlahang kki'an na kneril uzi, nanu ini sami knguy ru tmwang muwah phlhun lnlungan na alang tayan ku hngyang na puk hani. puk, puk, puk的叫, ! 作者:高玉梅 Ali Temu 占卜鳥-希利鳥. gaga na mrusa sku kwara tayan ga, utux utux ini ptna. alang myan B'ala hiya ga, piyux gaga nya uzi. misu hani ga pkan ku cikah s'aring ku la'i cipuk pnongan mu ku bbnkis knan naha yaw na mita sisili hani. te utux, gleng na musa mrusa ku utux tlyapan ini ga pplyap hani ga, s'usa naha mung ku uwas na sisili ru pinlkngyan nya ha. son maha sisili hani ga, yenga balay mlhaw mlaka babaw kayan rsasan, nanu i mksasan balay musa mhkangi tu'iy suru ngasal 'usa naha rgyax, halan naha mita sisili hani ha, maha mkura' babaw na tu'iy rgyax ru mkura tu'iy kyahu kyan cyux mtbuci smyuk maha ci, ci, ci m'uwas ku sisili ga, son naha maha msyuk, bla musa tmrgyax ma. te sazing ga, maha mhkangi te phkngyan ta tu'iy ssan tmrgyax, pongan ta kraya na tu'iy ci, ci, ci maha ku sisili ru glen na tu'iy kyan utux sisili ci, ci, ci maha smyuk uzi ga, son naha m'raw ku hani hiya, blay musa tmrgyax uzi ma. sazing knita naha sisili hani ga, iyat nanak spkita halan mrusa, kwara yaw ncyaba na ngasal ga, nway ptyogun uzi ma. te tugan, maha mhkangi ta tu'iy ssan rgyax, pongun ta ku cin'rtun ru m'ax ku uwas na sisili ga, ya'ih pinsba'an na bbinkisan ma, nanu maha hani ga, ini naha 'say tmrgyax ru mlyap la. te payat ga, maha sisili siy tbah aring babaw si hutaw kyahu mlaka, yan hani knta'an sisili mlaka ga, son naha ma'x, yen na nyux ml'ax 'sya ma, imi nya ga, nyux muwah hmtuy ptyogun ta, nanu ba'un ta iyah ku pinsba'an na sisili hani lga, ini ta thuyay musa mrusa ku utux tlyapan ini ga pplyap hani la. son maha kbhni i sisili hani ga, maki sa alang Atayanl, Seediq, bunun, Tso ru payawan, sisili ku galan naha psgaga. ba'un naha sisili hani ga, pshuluy Yaba Kayan ka S'uli, kyan balay kinlokah nya, nanu snhyun balay nku ita Atayal, asa ku kyan ncyaba yaw nku utux ngasal ga, ssan naha mita ru mung sisili ha, spgaga sisili hani ku pspungan naha kwara yaw, hani ku 'ringan yaw na mita sisili. . psani na mbahing(stubun ta kwara lkwayan) 作者:高玉梅 Ali Temu 守靈的禁忌 . gaga mbahing mhu'in s'uli te alang tayan hiya ga, piyang balay na yaw, utux utux alang ga ini ptna hazi uzi. alang myan hiya ga, kyan gaga yaw nku mbahing hani uzi. t'aring ku la'i cikuk nga, pnongan mu yaba knman yaw na mbahiung hani ru minslahuy ku yaw mbahing hasa uzi. gaga hani ga, ana mwani niya psyunan na alang B'ala na. nanu ryax misu ga kyalaw mu cikah knita mu ru pnongan mu yaw hani. atuni kyan utux hi ngasal wayan mhu'in, nanu cinngasal hani ga, st'aring ryax hnilan ni lkwayan hani, si pbahing ngasal ku utux ngasal hani, ru betak rrasun 'mbu, ini 'say m'umah kwara yaw na ppmahan la, sika wayan smle'un kwara yaw nku lkwayan hani lag, thuyay musa m'umah lma. maha su ini pgaga ga, sphaw su na Lyutux Yaba Kayan maha ma. pinnongan mu ku utux yaw slali nku mbahing hani maha, maki utux nni'an wayal mhu'in ku gluw naha, balay gaga ta ita tayan hiya ga, aki ta ini balay tring yaw na ppmahan, sika msbahing ta kwara utux ngasal. nanu cinngasal hani ga, hrya'an nya ku nyux mhu'in pinnuya nya pagay ru wayan maras s'uli mglu kmut pskan na pagay slak. nanu kinsuxan nya halan naha mita ku ini kmsu'iy kmut na pagay lga, aw! ba' wayan lomun kwara la, uka kwara ana ngatuy tnhayan nya pagay la. pinyuwan na yaw hani ga, nyux pcba ita Atayal maha, stubun ta ru syan ta balay inlungan ku gluw ta lkwayan ma. . pspungan nanu ku ini kki'i na knerin te alang 作者:高玉梅 Ali Temu . sraran hiya ga, giway m'umah ku kwara alang tayan hiya. nanu kwara yaw pmahun, mrusa ru tminun hani ga, siyan naha tmwang kinbahan nway maki mrkyas rmaw mtyaw ma, nanu piyux hi ku utux ngasal ga, mptlokas ku utux nni'an uzi la. nanu maki ta alang ga, let let pongan ta ku bbnkis maha, oya' balay nisan ta 'nagan ina, aki nhi' hazi slpayan ku inlungan naha. nanu yaw na tminun, mnayang, 'mayah, kmahat slak ru mrusa, piyux s'uli mprraw mtyaw ga, yenga balay ptyogun ru ini sntama bzinah na s'uli uzi. pinnongan mu utux yaw slali ga, kyan utux kneril, ini kki'i la'i, ana pisa kawas wayan ini ktay cyaba ktuw nya. nanu maki alang ga, ini naha balay si inlungan ru s'ihan naha uzi. kman bbnkis nku alang myan, maha ini thuyay mela'i ku ina na utux ngasal hani ga, kya yen nanu ku kn'uyran nya myanux sa srara ay! yani hani ini kki'i na kneril, maha muwah ms'un mslahuy linhuyan na alang, yaw nku smyus, kwara s'uli na alang niya mtlingay mthu'yuk mnaga s'utux s'utux nnbwan uwaw, maha trang kehuk knernl hani lga, siy naha hnasiy ru ini naha pnbuy uwaw uzi ay! nanu t'aring ta pinyuwan yaw hani ga, ba'un ta gaga sraran nku pspungan na utux nni'an ku gaga pstubun kneril hani ga, skita naha kya' su thuyay 'mubuy kinbahan sunan ma. misu lga, uka yen hani gaga na alang tayan la, kwara nyux myanux cinbuwanan nku s'uli ga, lokah balay tkba ana nanu g'nus na kinba'an ru kinntan, ana mlikuy ana knerin mtna kwara misu la, ru yaw nku ptna'an ken ri ta nanak ga, spyang balay ptyogun na kwara s'uli ku babaw rhyan ta la. . inble'an na byok 作者:高玉梅 Ali Temu 平安豬. son maha inble'an byok hani ga, yaw na kawas misu ku alang myan shani. ana ga iyat kwara sening ru mkrskis alang ku mglu yaw hani. kyan utux pinnongan mu knan na alang , sening ki mkrakis ga minkkita nak tanux, msblay ru mggalu inlumgan naha. smoya ps'utux inlungan naha lga, nanu cinngasal na mlikuy hani ga, maras utux byok lhuyun, iyat ga byok sin'anan, yaw hani hiya ga, maki sazing imi' nya, te utux ga, halan tmubun Lyutux Bbkisan, te sazing imi' nya ga, s'usa naha psba cinngasal na mkrakis; kya maha nanu pslpyung ta ma, asa ku san mita maha nanu ku inlungan na gluw na mkrakis hani ma. nanu cinngasal na sening hani ga, sika ba'un naha maha nanu ku inlungan na sazing mrkyas hani, uka ya'ih na yaw ru swalan nku kwara mrhuw na gluw lga, blay pnama ptyogun ku matu inble'an na byok hani la. byok hiya ga piyang bla ku byok rgyax hiya, maha uka byok na lhuyan ga, ana sinsnan na byok uzi lma. kwara yaw hani, glen hga, sika halan mkkan ku cinmgasal na mkrakis hani ha, kwara yenna pisa s'uli muwah mslahuy? inu ku pslyan? knuwan ku pslahuy? kwara yaw hani ga, sika ptna'an inlungan nku pslpyung hani ay, nway ta mble mlaw ms'un mslahuy, aki ini phtuw ya'ih na yaw ma. pkura ta kman yaw na inble'an byok hani ga, iyat balay gaga na tayal, kawas misu lga, kya t'aring knuwan ku maki yaw hani la, alang myan hiya ga, piyux niya mkksli na mlikuy ki kneril ga, mtgluw yaw hani uzi la.. ba'un ta kwara yaw hani ga, nyux muwah pslokah sazing mkksli na sening ru mkrakis hani, nway ms'utux ku inlungan naha ru mblay myanux babaw na knxan naha kekong. . gaga na snhway i may ngta 作者:高玉梅 Ali Temu 送雞致謝. mniru mu ku utux biru hani ga, niya ku kman gaga na snhway ku alang myan. ita tayal hiya ga, mpgaga ta balay, ana yaw cipuk, ini ga yaw ncyaba ga, mgluw ta gaga kwara, ini ta hmut hmiri snbilan na bbkisan ta. niya ta myanux cinbuwanan kwara s'uli hani ga, ini ta balay ba'iy sknuwan ku pshtuw ya'ih na yaw, iyat ta thuyay pnama ba' ku babaw nya pkusa ta nanu la. nanak balay snhyun ta gaga na bbkisan ru ini ta kya'ih inlungan myanux ta krryax lga, uka nanu kngun ta la. la'i kung cipuk nga, mnung ku utux pinyuwan na alang, kyan utux ryax, mhkangi tu'iy ku utux s'uli hani, siy mlux mtakuy syaw na tu'iy ma, msramu ru magan pangih ku kakay ru 'ba nya la, ryax hasa, trang kyan utux s'uli hmins tu'iy tnkuyan nya shani, nanu wayan nya si rasiy byo'in ku mintakuy hani lma, maha ini rasiy byo'in na ppgaluw hani lga, ini ta ba'i kya pkusa nanu ku mintakuy hani la. nanu blay hazi panih nya lga, wayal si aras utux 'bgan na ngta', halan nya matu rnaw hiyan hani. sraran hiya ga, giway ta m'umah kwara, 'zinu kinyanux ta kwara uzi, mtngi ktu lga, p'asun balay la. uka ssan tmpila ku alang uzi, uka balay hbangan ngasan, ana ga utux utux ngasan na tayan ga, sisay niya sm'an ngta' ru bibi kwara, kwara sin'anan hani ga, ptna'an naha hbangan mita, ntyaba naha mita ku sin'anan hani uzi. asa ku kwara sin'anan hani ga, nway ptyugun naha pila ru nway naha ggalun sa snhway na bbi'an ru smosaw ya'ih na yaw. ana 'zinu balay kinyanux ta tayal sraran hiya ga, ini ta yengi ku gaga snbilan nku bbkisan ta, ba' ta tmubun ru smhway s'uli. misu hiya lga, ana nanu e'aya thyayan ta mbazi la, ana ga. sisay gaga snhway i may ngta' ru smosaw yaw nku ya'ih hani ga, kya maki s'uli ba naga? ini ta ba'i hmswa ku inlungan na tayanl misu lpi? 作者:羅立雄 Maray Takun . cyunga binheci sgsuw srhom ke kmayal llaqi mha, musa cimu hlahuy kmikut mllamu na ramat nniqun, ini ga musa cimu tmqenu, lmamu qhlum ru tbihay iyik hlahuy ga, pnbaq lungan cikay qa gaga na qnxan ta. maha ni ptlu cimu nyan ciriq kinbalay nha mrusa pisan biyok bqanux mmit ga ini hmci magan, kahul su hlahuy mbinah muwah muyax lga nyan kya na qsinux ga ana su cbnahul he qsinux ini ga gmalu lungan su ga si pngani rayun qalang halan ptke mha ima mrusa nyan ciriq ru nyan myan spanga mwah qalang. ini su psbaq ru lqengun su magan lga baq mulu ywaw muyax ini ga ana mhkani kakay uyi baq kinhtuy ru mulu qelis uyi mha kmayan, laxi hmut calay hmiriq gaga qani mha. kmayan loyi qa binheci mha miyup cimu hlahuy, ptlu cimu ktayux maqu ga ktali rinkyasan nya, mha ni qbngaw ga laxi pinqeli hiya ga baq maniq maqu hiya, ana nanu na maki roku na maqu ga nniqun nya, pisan bibin, bhetung, kinpahux, spiqun, kor. srhom sgsu kmayal loyi qa binheci mha laxi calay mhmut mqyanux ru qmor rhiyal roq cquliq,mhmut cimu mqyanux lga baq kmat qa mmaqu, pnbaq calay inlungan mamu mha. . Gaga na gm'un qa llyung Mnibu 作者:江明清 Yawi Nomin . qabax nyan pntyawan qa gaga na gm'un sa Taywan mwani qani ga knpiyux ga nyan gmilan knpuying gaga na qnxan, nanak qa knahul ini ptnaq qa kki'an, rriyax ro snhyan, nanu mica, maki hayi in ptnak nya. 2021 kawas t'garing cu rmax knahul rehay kihuy qbuyux na bnheci ro cmi blaq kki'an qbuli bnheci, ck ana pntyawan ga wan mu qbaqun piyux hayi qa t'yugan na gaga gm'un ani, iyik na pntyawn mu calay ga cnpuqing gaga na gm'un Tayal qani ga piyang snyan mu qco lungan, lanay cimu pquyu. gaga na gm'un qa llyung Mnibu, pkxalan qani hoyay phapuy nanak ga ana ta ini klhangi hiya qa cinmuyax nya, ana ga qinah moyay he ro ini qba mhkani laga, kyaqa maki he mmwah mlahang, eta iyik pmong suna laga, ana qabax gglux ga mwah rmax qabax la, lhngan ga p'syunaw mlahang Iyik tl'ax sun a laga qabax gglux ana maki sobih ini ga theyak ga mwah ssyux 'lhax ro skramat cn muyax qani, ini tbah c'alax, pmong sun a calay ga skura mehong pktayux, tl'ax pkxalan qani laga, plkusan lukus na plmwan, ro smi mllamu na qnqaya pintrang, hmku kintari ro msrmun he, cbwan pala ro gm'un, mtnaq qabax gaga na gm'un qa qqalang qani. kihuy bling sa iyik na 'pa, hnuqil milky ga skura htgan wagi qa reqenas nya, hnuqili knerin hiaya ga skura llyung sa iyik kya qalang, iyik blingan kya ga samax qlcing, iyik mukan btunux sqyamay ga cyan pccwak qara khoniq, pcwaqan kya btunux sqyamay, ro mukun rroq ro scxun qsiyux tmsuqan gm'un, mrhow kbalay yaw ga htux tanux sku ra ssyax gong ini ga sobih gong qsya kya, musa kya pima he. Cka nya musa ga s'agan qbuli hka na cnmuyax pkxalan, hkangi ro qutux qutux qba sbuling nya ssyax ryaniq kya. qnqaya mnra' qani ga ani ini slutaq gglux ga musa gmlux ke snibil nya, cbnahul magal qnqaya snibil, ana ga qabax qnqaya snbyan nya 'pa ga halab slutaq hnuway qa inbyaqan na wagi kya. mqutih cinunan na utux ga slutaq hnuway kya qabax qnqaya nya, wayal mblaq cinunan na utux ga ana nya sbsan, maray hnuqil. Cqani ga Gaga na gm'un qa llyung Mnibu, nyan gmilan kinbkesan bnheci, gaga na qutux llyung, gaga na qnxan Tayal, gaga na gm'un qa qalang skikun, mehong qa gaga na gm'un qani ga knahul snhyan kmuw mngungu ta utux qabax, bhkuxan na pntyawan ga ini p'ubu, maki cnngusan nya, kntyaba pinnaray knblaq nya, p'aray kinbleqan na yaw. ,此稱謂 Hnuway.橫死者的遺物丟棄Hnuway處. Utux . sablayqun ku hihihi' manlalawkah i maqiyanux 作者:李福成 Tayax na Tuyaw . matupuyux makilux a kaal sikarangi' mamnubuwag cu qusiya' ku tinuwangan cu hiyng ga kiiy sitiyaqil na yamunay namnamaun i paqaneq cu iyu' ku masiqleq na yamunay ga siqaun ku mimag maqiyanux kinku quwaxan cu yamunay ruu' masikiku' kamamatiun matukaay ku yamunay ni paptaqalimu' i Siyangkang ka Uyawhan ru asipungi mha aruwa ukas la cku yani! kumaal ku kuwisang Cncayfng i papkitalan cu kinmuxaal Taciya' mha, humaynas cu usayng kabhu mang ku masiqeh na yamunay i Taywan, aqeh gi yani na' muxaal na yamunay ga, ukas cuqaang na' a sintalan niya', yani nanak ku matablus a hmoq, kahi' ini' kasnananu' ru kasihuqun i tasiraan kariariax. ararruwa i ulaqi' na' ga masiqleh lna yamunay ka hani. ararruwa i makilux a kaal, sumbalayq cu kinabalay na hiyng ka nanubuun ku ulullaqi' i pakahawr cu rngu' na qcu, atu' na humaynas cu tugal tarunaw ku nubuun i qutux a'hahangiqan ga, kiiy tumiyaqil lcu yamunay. kumaal i Cncayfng mha, imagal pinbabutuan nku masiqleh na yamunay, tagaqhing ga ukas cuqaqaang na' a sintalan niya', yani nanak ku matablus a hmoq, tasiranan ku yamunay ga balayq, ini' araraya' a caung na hmoq, ini' aba'ba' a hihihi' uwi, ga', kiya a tanpay na hmoq ka hani la, iy ini' tasiaan lawwi ga, mausa' kamamatiun aqeh cuqaqaang ku yamunay. aqehgi ini' pasiukas ku blus na hmoq ga, angayiy cu humaynas tugal fncung ru muwani na' ini' pasukas ga panabaq laki. kiiy sintalan na miraraya' na ramuux, kinmuxaal na lalbing na hmoq quga huriuy ku kinsiqleh na yamunay mha i Cncayfng kuwisang, sigiyani uwi i manahmuhmut i maneq cu iyu'. caxa' ku mamatuu' kinamlapgan a kaal ka musa' pakitaal cu muxaal, ini' niya' baqi cu kiya' kinmuxaal niya' na lalbing na hmoq, marngu' a qcu ga manubuwag cu lalbing ka nanubuun, miraraya' cu magalpu kabhul mg/dl kinibabaweq nku kinlalbing na ramuux niya', humaynas magalpu pintupiyuxan niya' la cku pincapngan na maqiyanux, tasiriyanan, paqaniqan cu iyu', quwaxan cu yamunay, humaynas sapaat cu kaal i galgalgan, tasiran, paqaneq cu iyu', matubaaq mimluxlux ku kinmuxaal lru balayq uwi li ini' quwax cu yamunay la. kumaal i Cncayfng mha, masiqleh na yamunay ga asiki galgan ku kayi' ni kuwisang, anagluglu i maneq cu iyu', laxi cubalabalay ku balayq hayhayi' ku kinmuxaal lga manahmuhmut i malax ku iyu', sikanmamatiun na kinmuxaal lawwi. ra'ra'ani kariariax ku kinlalbing na ramuux, kinmasiyam na ramuux, kinibabaweq na ramuux, kapayux i maneq cu paparuxaw, qihul i manubuwag cu qusiya'. taal Taywan cubalay ku capaang tagi manaqhing cku san mha quwaxan cu yamunay, kasiququu' kumaal i Cncayfng mha, iy qaa pakasmatimati' cu paquwax ruu' masiklu ku masiqleh na yamunay ga, asiki naaringun cku cumpung cu nananiqun, huwiani tikay ku kakarangi manubuwag cu qusiya' ka tinuwangan cu hiyng, cpung uwi maneq cu iyu' na maglaliyoq, atu' na talan masilalbus ku hmoq ga, panabaq ru asiki musa' patsiraan i papkitalan cu kinmuxaal, nki ini' paphinasi ku kakbalayqan na kinmuxaal. 1000多mg/dL, ,多喝水. 作者:古靜生 Apiy Pawan 萬大泰雅語 稀飯. morow na itaral rali' hiya' ga, turakis ka parumingan naha' ci kaca hang, eka' ungat carung ka nani'un lu mababi' ka rali, kani ka yona utux morow kora ka alang, moh maruk Taywan ka tanah tunux la ga, maras ci tane na pagiy la, sa'aring ki kelan ka mamiruming na box la. nel as iki' tunux mu ka insa' mu lunuli' mumarah, matox cu mumarah calak ka yaki lu yutas, pari' cu ci rapiriy sisyaw ki, wal cu nel cu matatalang, matox cu ci rapak na kankaman, kitan mu ci utux binahlan rasun mu nasali', sikanahan ci utux kinutan rupun mu rik na totah, nel ming ci ragu' tumun ka yaki uri, taxan cini mararinang, mase' kumaral: ma'uriy su' la? matox ci wagi' karal bawi', ba'un mu la! pahpuni' ta' mamiruming la aw! musa' cu magal ci kahuni' ming ki' tanux, kinhalilo ka babing ni yaki, ini' kakito' maculing ka hapuni' ni la. malabu' ka use' inoh ni ci box, minkux cu matox! ba' muraxu' ka yaki' mu. as ka ini' rogi' pa'agibuw tehuk mahu'il ka mamiruming. gahgawan ni ka hapuni' matantanah ka beloh, culingun ni ka ucyux iwasi,seng lu aringu'na ragu' tumun. kani' ka ramas carung na nane'an rali' hiya' la. wal tanux ka yaki', cel mataba' malawa' yutasan: awah mani mami lo. minema' ci aba', pakani' mami la. base'an na agibuw sisyaw na tepeh ka mamiruming, taparing cu matox yaken lu yutasan, sibing naha' na aba' kumikul ci mamiruming lu as naha tu'uriy ngawa'. kumamil tikiy ci ucyux iwasi', kumikul tutux ci mami luri, as ni tu'uriy ngawa' mu, ki cu sabicekan tinlaman, matareh la rori mu ki rumungiy paskisli la, pakani'kinang ka yaki,gigan ni mase'. ini' kakito' la ga, nel cu naha' amulen ngawa' luri, ragu' tumun kani la. talang nak kumikul ci mamiruming ma mi yaki', bingun ni yaki ka aba' mu, min sa'ing kumikul galeng na tepeh. pahpun aba' mu ka mamiruming, as mu si'amuli' yutasan, pakane'an mu ci utux inapan na seng ka yutas luri. mapapase' min ci papasulung mu ka cami tugal. kumaral yutas: kumikul mami nak galeng ta' ga, regi' lu eysey kani. siramat ci mami mani ka ucyux,seng lu ragu'tumun ga, pakinhaporow ci hi'kani. maha' su' babawi' lu pakayotas su' uri la. sunraramat lunlungun ka ginaluw mu yutasan lu yaki' rali'. lunlungun kora ka raramat sipagaluw mani ci mamiruming, sanehar pintatah,parit cinlingan,ucyux luling lu balulung, rinanga' min na nanahi' lu luling ka cami itaral. babali'iy gunlasuw ka raxal nel ta' kelan hani', yonani ga, moh moh hunbaku' karirex ka gagalan ta' maki nanahi'. sasabili' ci ule' minubah ka kakelan hani'. sipaktox galen na ule' ka kinramasan na alang ta'. . 故事篇 qsya' ru puniq 作者:宗菊妹 Bengah Saraw 水與火. sraral sraral mga, maki qutux yaba balay na tlaqiy ini nya baqiy qsliq nya mzwi zik llyung. memaw ms'unuw ru mhutaw kwara qu btunux. s'utun nya kwara turu na llyung. yasa msunu kwara babaw nqu rhiyal. mnkux mkura wagiq hlahuy mqzinah qu tayal. mgiyay mtta b'bu na rrgyax qu lhga. memaw spliq mgiyay ru mungi maras puniq. bsyaq ryax 'naki nha 'bu rgyax lga, ini balay kblaq. trang mkayal lhga mga, ktan nha qutux syax na puniq, cyux sa qutux wagiq na 'bu rgyax. stu nha para musa magal puniq. mbzinah mwah qu para lga, lmngyaq sa mutang qsya ru kilux iyal puniq, ini pnbaq ru mszyup zik qsya qehuy nya, wal si k'uyut qu puniq s'aring la. kmal qu bzyok qnhyun mha: "nway knan musa zik llyung kmut tlaqiy. ana ga, mha ni mhuqil saku ga, swali qu uyuk maku ka ini qbaq 'nanu ru mqzinah smlaq qmazih mamuw, ani sgalu ru klhangiy uziy… smwal qu tayal lru, wayal mtklokah balay metaq tlaqiy qu bzyok hnhyun, ini kbsiq lga, wal mshwi kwara qsya ru ana qutux turing ini sthay. balay nya ga, nyux m'uguy na ungat puniq ka ungat qsya qu tayal, yasa qu posun nha pzit loziy musa mibul qsya. kmal qu pzit mha: "swali sami musa kmtu trakis mamuw… helaw balay smwal qu tayal. ini kzinga lga, maras qsya qu ppzit la. yasa si tehuk soni ga, ini sazyu pzit kmtu trakis ru smlaq qmayah bzyok qnhyun qu tayal. baha hmswa hga qu piyang balay wal lokah rmaw tayal. para hiya ga, wal nya yutan qu puniq, nanu tayal hiya lga, magal sazing qara qhuniq, krangi nha qehuy para spkugus nha ru msuling. pincbaq bnkis ta qutux ke mha: " 'laqi ta na cinbwanan kwara, iyat ta nbah mtbuci maki babaw rhiyal. qeri ta msgsuw ru mrraw na qnxan. qutux qutux skawngat na insuna ga, wiwal na wal tgyut msqleh qoyat ta uziy…" ." mcisal 作者:林寶貴 Hoki Tali 聊天. aring saku cipoq ga mqyanux saku sa qalang Naro, mqwas saku pqwasan biru squ Naro uziy, blaq balay ngayan qu qalang maku Naro qaniy, ryax na tngawan abaw ga mtasiq kwara rgyax nya, memaw smyax hyuci ktan qu rgyax, yan balay nyux mlukus sa mtasiq bbiru na lukus. tehuk sa ryax na 'bagan lga, maki sa syaw na gong cingay balay qu boxil blaq balay ktan qu phpah nya, ru cingay balay pphpah nya uziy. wahan mzyugi qqperay ru hhzing. tehuk sa ryax na hwaqan abaw lga, mhebung kwara rgyax la, yan balay nyux 'myu lukus qu rhiyal qaniy. qmisan lga ghiyaq qu kayal la, kya ruma ga baq mhlaqiy. mplquy kwara qu rrgyax, llyung nya uzi ga qruyux balay ru tmkzi squ zzyo na rrgyax. nanu miyan qani kinbetunux ru blaq balay na qalang qu hinbk'an maku. nanu yasa mslabang qu skutaw maku kinta maku ana nanu na zezyuwaw, qsahuy maku uzi ga mtgih qu inlungan. smoya saku balay musa cisal squliq na qalang maku ru llpyung, msqutux inlungan myan kwara, ru msqun mrraw mqyanux sa qalang, yan na qutux ngasal qu inlungan myan kwara. kun ga kahul saku sa hopa ru cingay mtswe na ngasal. mpituw qu qbsuyan maku mlikuy, qutux qbsuyan kneril, qutux sswe maku kneril, lpgun ga mopuw sami kwara mtswe. llungun maku ka laqi saku sraral qinnxan myan ga, cisal qani ga skblaq balay na inlungan squliq. cisal qani ga maki spyang nyux psbaq sa gaga na Tayal uziy, ru sklabang sa inlungan na squliq. nanu yasa qu mssi sami balay inlungan sami qutux ngasal, ru ps'unan sami mhway na inlungan. maki qutux knalay na yaba maku ka plahan myan, sllwan maku mha: pqasun na muyaw.trang balay ska qmisan, ungat nanu pcyogun qmahun, nanu yasa cingay balay qu pincisal myan sami qutux ngasal. yutas yaki yaba yaya mtswe maku, pinqzyu squ piqzyuwan tayal ka zyuwaw na Gaga Tayal, ru cingay balay pincbaq snbil na kinbkisan ta uziy. nanu yasa qu nyux maku sbiru, nway ta ini 'zngiy pincisal myan zyuwaw qasa muciy saku, mze'a nqu, kmal qu yutas mha: laxi balay zngiy kiy, simu ka laqi na 'tayal, p'tayal balay. kmal qu yaki mha: simu ga p'likuy balay, p'kneril balay. kmal qu yaba mha: ini simuw glgiy gaga na Atayal ga. ana simu si kinlokah qmhzyaw na pila rngu cintman pqasun… mwa na ini mamuw glgiy pincbaq na kinbkesan ta ga, musa mngbang kwara, pinbaqi kiy laqi. kmal qu yaya mha: anay simu spzimu Yaba Utux kayal, pqnxaw simu nya kwara ru biqay simu nya qoyat! smyuk samiy: mhuway balay pincbaqan na yutas yaki yaba yaya, balay! musa myan si rasiy qnxan pincbaqan mamuw. ita Tayal mqyanyux ta sa babaw rhiyal ga, maki qu stnaq ta yaqih na zyuwaw uziy. maha ni kya squliq tm'uqu sunan, ini su pqasiy mhmut su ru yaqih qsliq su. son su nanu musa muqi inlungan su lpi ? kneril Tayal ga. ini nbah musa hmkangi sa smni kin'qwan na squliq qasa, ru musa smyuk kmayal mngihuy na qsahuy inlungan nya. baha hmswa ga smngungu nya musa mpsazyu ru mciriq. aring saku laqi pincbaq na bnkis hya ga hopa na yaqih zyuwaw ga ini ta khpay, cipoq na yaqih zyuwaw ga si swali la, mha bnkis. nanu yasa qu qbaqay ta mhut inlungan ka pslabang skutaw, siy plganiy kya laxiy ta khmu mnglung. Tayal raral mkita ga, ringan balay na kkyalan ga "minnaniq su la?" , ru maki kya qu kkyalan ta la. ana ta ngasal nanak uni ga lingay ngasal ta, thuyay ta mcisal mkayal lga, nanu yasa qu son mha "cisal". qutux qutux ryax mha sqaniy mqyanux, ru mcisal mkayal ru msiq la! ana ga ita Tayal ga, kahul ta squ mcisal mqbaq ru baq ta msswayal inlungan, ini ta naga snyukan,syan ta inlungan snwalan qaniy. baha hmswa qaniy ga kahul sa gaga ta rima minnaki sa qsahuy ta qu kinblaq na inlungan. gaga qaniy ga hnasun nya moyay kin'qwan kinqehan. nanu kahul sa mcisal thuyay ta mrkyas mt'ru inlungan, ana gihung qu msswayan inlungan qaniy ga, kahul sa gaga qnxan tayal mhtuw kya balay ka ini ta si alu ru msswayan inlungan, iyat lpgun ktwa qu snwalan, iyat balay kinqeri ga s'aki ta smwayan na inlungan, ru gmalu ta ssquliq. mwa na ini ta swali inlungan qu squliq qasa lga wiwal nyux ta phaw ita nanak, pucing nya iyaut squliq qasa mxal, ita nanak qu mxal inlungan. baha hmswa wiwal ita qu nyux mpanga pinsqihan qasa, nanu piyux qu mha sqaniy ru memaw mnbu la. nanu yasa qu ita tayal ga skahul ta si gryax mcisal mbkal mqbaq ru rmuruw knita ta, ru m'giqas inlungan ta. maki ska qalang ga mhtuw yan nasa na zyuwaw lga, spowah squ mbkal musa sbalay, ana ga mlikuy ka kneril ga ini ptnaq. mlikuy ga son maha mcisal qani ga skahul nha pinqzyu squ inltan nha, ru tmqulih lmuhuw mqwas kbalay cinringan slqiy qeqaya mrusa ini ga mcisal mnbuw qwaw pincyogan qmazih… kneril hya ga: mcisal na mkgiy tminun smi tmmyan ru trang mahuq lukus beh gong muya tqenuw mqumah tmyahuw smi qwaw ru trang msbayux mtzyuwaw mcisal na kya. trang nyux mbkal mcisal qu tayal lga, qutux ka nyux pkblaq inilungan na ginhuyan la. kahul sqaniy ini ta qbaq ryax ru maki qu pinqasan, kahul sqaniy mtglaw ta mssi ta inlung ru mrraw ta uziy. mze'a nqu maki ta ginhuyan na smqun squliq ru smatu squliq, kwara ka trang melahuy tayal ga, yasa balay qu blaq na ryax, mcisal ta ru mhtuw kya mnanak Izyu pincyogan nya la. . pktnaqun ta' mita' gluw 作者:張新仙 Watan Taya' 公平對待家人. cyux qutux ngasal i qalang Qwilan. skoma qmayat yabut Tazil qu Payas ki Yobaw. yasa qutux balay 'laqi nqu sazing bnkis ru sgalu nha balay. kya cyugal kawas ni Tazil. ungat bes nya mhyapas ru siqan iyal mha mnglung qu sazing bnkis qasa, yasa qu s'usa nha magal qutux 'laqi mlikuy nqu lhga qutux gluw ru qyatan nha, Tana lalu nya ru psbes squ qbsuyan Tazil. tay ta ini qilang qu 'laqi ta mha. n_gyut mrkyas hupa qu 'laqi ru msblaq balay sazing mtswe. mqas balay qsahuy na sazing bnkis uziy. ana ga, mpuw msyaw kawas nqu qbsuyan Tazil hikang ru cikuy, slaqux nqu ini tehuk mpuw kawas ni sswe nya Tana kin hopa nya. moyay balay mnglung qu sazing bnkis. shkangi nha yaki phgup Ukuy. mtama rhiyal ru stbaku tutoh qu yaki Ukuy, msbis s'urux syaw nya qu sazing bnkis, msngya hmgup qu yaki Ukuy mha, " ani shriq ngasal qani qu yaqih na behuy, miyan sbehuy hzyuci squ turu qurut, kiyan sbas hzyuci sa turu tlaqiy, yan ni cbingut na yungay mturuy squ turu qpatung. mtpaq ru mhotaw qu cryanan qani ga? ini ga, pspyun saku." tpru tunang phgup ru pqutan yaki Ukuy qu lhga, " ungat nanu zyuwaw qu ngasal mamu pi? ini ga, wal simu smi alu squliq ga? maki ga kayal saku." smyuk qu lhga mha: " ungat ay!". lungun cikay na yaki Ukuy ru si kayal mha: " hala saku ngasal! say maku tmalam spi ru wahay simu mita suxal loziy." masuq kmal lga wayal ngasal. kinsuxal nya lga, mwah loziy qu yaki Ukuy. pqutan nya qu Payas: " spyun maku qutux atu na sehuy, cingay nuhi mamuw sehuy ga?" smyuk qu Payas mha: " baha son piyux la. qlung tnaq niqun. yasa qu piyang balay ptngi ktu myan." s'agal nya sryanan ru shgup na yaki Ukuy. minpira nya maqut ru, ini 'ruzyu sa nquy qu sryanan,ru s'alax na yaki Ukuy qu sryanan. pqutan nya Yobaw yaya ni laqi: " qniqan su nanu Tana hiya pi? " smyuk qu Yobaw mha: " ngahi nanak szyon nya maniq." maqut loziy: " nanu spqaniq su Tazil hiya pi? " smyuk qu Yobaw loziy: " sehuy niqun nya, yasa qsliq niqun ni Tazil hiya ". mung ke qani qu yaki Ukuy lga, si tuliq ringun nya sryanan zyupun nya zik yubing, kyalun nya lhga mha: " nyux maku baqun la! musa lokah laqi su la." zmqum qutux insuna ru mnbuw qsya, kmayal yaki Ukuy mha: " pincbaq ni utux ga, aring kira qaniy, ngahi ani spqaniq laqi su Tazil ". babaw nasa lga, si nha pqniqiy ngahi krryax qu Tazil. ini lawa kbsyiq wal lokah balay hi nya ru wagiq, yan sswe nya Tana krahu uziy la, mqas balay sazing bnkis. aw baq cyux nha snakun pqaniq laqi. gniba nha nanak ga, pqniqan nha sehuy, laqi nagal nha squliq qu Tana hiya ga, pqniqan nha ngahi. baha hmswa sbing niqun sehuy hiya, ru snakun pqaniq sehuy laqi nha Tazil. ana ga mssyuk, qzinah yaqih ru ini klokah hi na Tazil. nanu yasa,sksaniq balay sm'anak mita qmyat ta laqi qutux ngasal, pktnaqun mha pincbaq nqu bnkis ta sraral. ana ta maniq uziy ga, ini ta gwayaw maniq nniqun. 小男孩Tazil ,名為Tana,來給哥哥Tazil作伴, 祈禱後,巫醫Ukuy ".巫醫Ukuy . 作者:陳松明 Taya.Masing 有關身體健康的事. Taya‧Masing lalu maku, anay maku skayal zyuwaw na innwahan qnxan maku. tmasoq saku mqwasan biru beh Balung lga, buyan maku tzyu kawas, musa saku mqwas biru hongan beh To'ing loziy. trang mrkyas saku ga lokah balay qu hi maku, blaq maku iyal tmariru mqzinah. babaw nya lga ini saku qbaq mlahang hi. mhiriq qu kakay la, wal yugun baliq Stenles qu tnuga kakay la. ini kbsyiq ga lokah hi maku la, babaw nya lga mxal qu kwa maku loziy, bsyiq hazi kinmxyalan nya. babaw nya lga musa saku pkita nbu Snsiy. ini kbsyiq ga bwakun qu kwa uziy la, bsyiq qu 'nbyan maku, ana ga blaq qu nbu kwa hiya la. mpuw msyaw kawas ka wayal, si tbah mxal qu tumaw skutaw maku, ru musa saku pkita Snsiy loziy, kmal mha wal mskyut qutux wahan 'sayan ramu su, siki bwakun qu skutaw pbuyun qu 'wahan 'sayan ramu ga musa su lokah. tmasoq pkut skutaw lga,si gluw mhtuw nbu na puqu kakay, ini saku thuyay mhkangi. siy wiway mhngaw m'abi sakaw. cingay iyal kinmxal qu hi, nanu yasa qu cingay balay yaqeh inlungan llungun la! yani balay mtlequn qu tunux. cingay balay llamu t'alay innglung. babaw nya lga musa saku pkita nbu loziy. ktan na Snsiy kmal mha: "usuw balay qu innbu su la!nhay usa phokung". kyalun maku mha: "nyux saku snhi utux kayal" ; "nanu yasa ga usa hkangi Bokusi mamuw rmaw pzimu sunan". babaw nya lga cingay balay sehu utux kayal mwah gmalu slhaw inlungan, ru cingay balay mtswe mwah smlhaw knan. pira iyal kawas qu innbwan maku ka t'alay mnglung inlungan, si hmut mnglung ana nanu, nbu maku qani ga siy wiway mnglung sa yaqeh na zyuwaw. nway ta siy kyuci nanak insuna ta, aki ta helaw mhuqil. ana ga hnyal nanak qu innglung maku mha, musa siqan iyal qu laqi. loziy ga mnglung ku hata mhutaw wagiq na hungu, ini ga hata mturuy luhiy, mnglung saku uziy nway ta maniq Izyu phuqil kwi ru kataw ta hmali ta, aki ta mhuqil, ini ga kutay ta qba ta. ana ga wayal ini thuyay qu zyuwaw qasa. nbu ta t'alay mnglung inlungan qaniy ga, ini soya maniq ru ini soya mita smyax iyal na syax, nanak cipoq na syax Rengki qu siyon, ru tlqing sa cipoq na sakaw. ini soya mita khmay na squliq uziy. nanu yasa tgyut yaqeh qu hi maku la, ru ingat balay qbaqan. cingay iyal mlamu innglung maku, nanu wiwal balay nyux mtlequn tunux. sazing kawas lga blaq qu nbu puqu kakay hiya la, aring kya lga thuyay saku mhkangi. ini kbsyaq lga, lokah qu hi maku uziy la. nanu ana ga ini balay kblaq qu t'alay mnglung innbu qani hiya, si lgluw trngil kmet qsahuy inlungan. wayal ryax innbwan maku m'uy balay inlungan ru hi maku, ini 'rangaw mspi, ktan maku k'aba k'aya ru qbsuyan maku. mtuliq saku lga, si lhbaw qu kinmxal hi mu la. baqun maku balay lhga qu mnwah mlahang knan. 'nbu qani ga cingay balay yaqih mllamu inlungan ru m'ubu qu tunux, ini balay thyaziy lmaqux, mpuw kawas qu innbwan maku m'uy ru stbay qu inlungan. bsyiq hazi la, mnglung saku, baha ta siy uciy sqani la, llungun maku, blaq iyal qu gaga na ita Tayal, sbahaw ta mnglung ru mqbaq, aki ta baqun balay qu blaq gaga na ita Tayal, nway aki pcbaqan laqi kinbahan, ru aki 'mubuy ke ru baqun nha blaq na gaga ita Tayal, nway aki ini kpyut lalu na ita Tayal uziy. nanu yasa qu t'aring saku mqbaq mnglung gaga na Tayal la. ini saku 'rangaw musa maqut bnkis. muci balay na qnxan kinbkesan ta. qniyat saku mita biru na Tayal, maki uziy qu pslyan na bnkis, mcisal mkayal, pinqzyu qnxan kinbkesan ta sraral. qeruw kawas ka wayal, biqan sami pcywagun kbalay qutux biru na Rekisi Piyasan, siy sami ptbuci musa hkangi maqut ru musa mita baq gaga ita Tayal ka bnkis . ana ga innbu ka t'alay mnglung qaniy ga, yaqih ru ini ta balay syoy. mha ni mnbu ta na qaniy lga, si ki lokah ta balay mlahang inlungan, ru ini hmut mnglung sa yaqih na zyuwaw. sbahun maku mnglung kwara qu innwahan nbu maku qaniy ga yan kina kngun ru sbasi balay, ana yani ga, ini maku balay zngiy. mha ni ptlu ta yaqeh 'nbu qaniy ga, nanu si ki shlah ru mkura ta pinnqas inlungan, yasa qu thuyay shriq ru lmaqux innbu qaniy. misuw qaniy kwara babaw cinbwanan kngun balay na nbu Punu squliq. nanu yasa mrhuw ka ana inu na qalang nyux mngungu kwara, hamswa nbu na punu qaniy ga ingat qu Izyu thozyay pkblaq. qutux qutux mrhuw na qalang ga kbalay gaga musa ta glgan. ngungu nya pqzyu nbu. si sabu nqwaq qeri mima qba ini psli, nway ini pqqzyu. sinbilan ke na bnkis ta ita Tayal sraral ga maki qu nbu na punu uziy. trang nasa ga wiwal mnwah tmuba squliq. yaqih qu tuqiy ru ingat snsiy 'san pkita nbu. nanu yasa siy hngaw ngasal la . ini balay kbrus ke na bnkis mha musa mhtuw babaw nya qu nbu punu. misuw qaniy lga nyux balay mhtuw qu zyaw qaniy. bnkis ta sraral ga sinlungan balay, baqun nha nanu qu nniqun musa thuyay kblaq nbu ru sklokah na hi . qnbaq maku hiya ga : 1.phgup : sami ka qalang Balung, maki qutux yaki , Wasiq.Nomin qu lalu nya. maki qu squliq mnbu ga 'san nha mlawa yaki Wasiq mwah hmgup nbu. maras yubing tkran nya sryanan qaya hgup.trang hmgup ga mtama syaw na mnbu, sr'un nya kakay qu nquy ru ptmon nya babaw qu sryanan, ru hmgup msina inlungan na utux. mha ni ini 'ruzyu babaw nquy qu sryanan ga kmal qu yaki mha: 'ini ruzyu wah, ini pongi na utux…". ini kblaq qu 'nbu na squliq ru, kinsuxan nya lga mwah hmgup loziy qu yaki. ryax nasa si ktay mruzyu sa babaw nquy qu sryanan lga. kmal qu yaki mha: "musa blaq qu innbu qaniy la..". babaw nya blaq qu nbu qasa lga, skita nya sa lhbaw ini ga qutux bzyok. 2.toyu miquy : maki qutux ryax ini saku pinnbaq, kutan qu kakay maku msramu la! ktan na qbsuyan maku lga, wal helaw balay kangi toyu na miquy, skanan nya nqwaq ru stpaq nya kakay ka nyux qelis sramu, helaw balay lga ini sramu qu kakay maku la, aring kya lga baqun mha blaq na Izyu qu toyu miquy qaniy. 3.qhoniq qparung (hayung) : mha ni kyapun ta na nbu Siki ga, s'agal nha hayung lomun nha stringan nha kukang qu boq hayung ru ssom sa hi, thuyay pkblaq nbu na Siki. ini ga rasun nha mima sa ulay, thuyay pkblaq nbu na Siki uziy. 4.k'man putung : ki'an liluw qu hi ga, s'agal nha putung k'man, kyakan kilux lga stpaq sa liluw lga musa n_gyut blaq uziy la . 5.qmu : yaqeh qu hi ini ga myangi qu squliq ga, shapuy nha mami ru skanan nha syun sa wakung, twangan nha qsya, pgyan nha babaw ramuw, spbu wagi. sbing mszyo lga yasa qu pqaniq nha myangi na squliq, nway sklokah na hi. 6.trakis nbaqu : kneril ka nyux maki ngasal ga, s'uba nha trakis nbaqu, twangan nha kmsya qalux , yasa qu sklokah hi na kneril. 7.ramat minkahul qmzih : ita ka tayal blaq nha balay niqun qu yahuw. wasiq yobaw sukay layan singut. kwara qaniy ga sklokah na hi. ru mtrinoq ta ra blaq balay stbalay . 8.iyu na gaga: bnkis ta sraran, baq mnahu puniq sa ngasal, babaw na pnhwan skbalay nha gaga skwan nha ngngiqan. maki kya qu iyu qaniy. mha ni magal qelis qu squliq ga, yasa qu ssom nha qelis lga thozyay blaq la . 9.gamil agiq ru qoli : maki qu mnbu bgwasiq laqi ga, stahuk nha gamil na agiq sqonun nha tmahuk hi na qoli, yasa spqaniq nha lga, musa thuyay kblaq nbu na bgwasiq mgaw. 10.hi ru gyus yapit : ita Tayal mha ni mnbu ta na kwa, ini ga yaqeh qu hi nha ga, hi ru gyus yapit thozyay kblaq nbu uziy . kwara qu zyuwaw qaniy ga snbil pincbaq na bnkis.misuw qaniy lga, ana nyux blaq na Izyu ru maki Snsiy pkita nbu. nanu yasa wayal ta zngyan la cinbaqan bnkis ta sraral qu zyuwaw qaniy, anay ta scbaq laqi kinbahan. (COVID-19), . snsiy mita nbu ga phgup son ke tayal, ini ptnaq ka mhoni ay. phgup hiya ga giway musa pkblaq mnbu na squliq, yasa qu son mha phgup. nanu sraral musa hmgup ga mutu kya qutux k'mal lilang, yasa qu ssilat nha turu na nyux mnbu. kruma ga stahuk nya qsya kilux ru insuna na qsya kilux qu shgup nya smosaw yaqih na utux ka 'nbu qasa. sazing qani qu mutu i shgup na Tayal sraral. aring sraral lga minnaki qu son nha phgup qani hiya la. phgup ga bali yaba qu llalu nya hiya, ana ga blequn nha balay manga, kya qu mwah hmgup lga kruma ga qutux ngta ini ga sazing ngta prasan nha. nway pqasun na phgup qasa, bali maki uzi qu musa nha p'yugun ru ktwa qu musa sbiq, ungat pila sraral rwa, splawa nha phgup, mwah qu phgup qasa lga, pqasun nha ru sp'aras nha hway. ana nnanu na 'nbu, siy nha ani sbiq sa utux, ru yasa qu halan nha magal phgup mwah hmgup la. phgup qani ga, ini baqiy si ki kneril ga, ini ga ana mlikuy uziy? pnongan hiya ga, giway kneril kwara. qutux qutux qalang ga maki kwara qu phgup qani, kahul knita nha yaya nha, ini ga lhnyun nha mita yaki nha krryax trang nyux hmgup, bsiq bsiq lga baq nanak uzi la. mhuni hiya ga ini ptzyuwaw squ pkblaq hi na squliq, wiway tmyaqih squliq zyuwaw nya, ktan su nya mha: "talagay Sugiy betunux su balay" muci kmal lga, musa su ngasal lga mnbu su la! ini ga kya qu stnaq nya squliq, cingay balay pnanga nqu squliq qasa ru "talagay qoyat su son nya kmal". yal snoya inlingan nya ru ini biqiy na squliq qasa ru sin'abas qu utux nya, musa lga son nya p'cyaqih qu squliq qasa la, squliq qasa lga si ptbah mnbu la! baqun nha qani ga snyus na phuni, nanu baqun nha cyux kya ngasal nya, musa ru san nha muling qbuli namuw ngasal nya, ru nyux muling qbuli ga p'yugun nha lalu nha ma: "isu ga ima kuzing ga yasa". p'yugun qu lalu lga, blaq kya qu nbu nya la. phgup ga si cinkayal na ke, maki uzi qeqaya nya, piyux qu thyayan nya pkblaq 'nbu. kya qu mxayan ga magal Semenki ru syan nya qsya, s'agal nya miquy syun nya zik ska qsya, mita bubul qsya mha: "iyat qani hiya". ktan nya te cyugal bubul lga, kmal mha: nanu ya qani pi, wal mtkali tninun su..". s'agal nya mnquy shotan nya qu bubul qasa, ru syun nya lihuy na mnbu qasa, hbgan nya ru, musa ngasal squliq qasa lga blaq qu nbu nya la. kwara nnbkis tayal sraral ga, l'law na pkblaq 'nbu ga baqun nha kwara. mze'a su na laqi maki liluw nya ga, plkun ru galun qu ubu nya, sbun na abaw qhuniq ru syun sa ska tuqiy. ima qu wal qsu hminas kya lga, wal mluw kya ru musa su blaq lma. mze'a su na mxal g'nux su ga te kraya ga blun nha rhiyal aki mhbku lozi ma, te kyahu hiya ga qapun nha ru sbuling nha babaw na rnamuw, aki helaw mrkyas ma. nanu yasa qu qalang Tayal sraral ga baqun nha kwara. ke na nbkis ta sraral ga mhuni ga qmayat qbhniq, aki kura yal tkara inkyasan nya ru qutux balay qu kakay nya. kincipuk nya ga aki iyal pzit qu kincipuk nya. kya qu slun nya musa tpaq squliq qasa ga, ana ini swayan qu squliq qasa ga, yasa si nya wahiy tmqazi krryax, ini ga si nya wahiy tqhnga syaw papak krryax. ktan squliq cyux sgatu nanak ini ga cyux smazyu nanak ga, cyux mtlequn ini ga cyux kyapun yaqih utux son mha. pucing nya lga, wal slaqux na yaqih utux mhuni qasa la. mhoni qasa ga, payat ini ga zmagal qu qyatan nya qbhniq ru lqengun nya khu. nanu qutux qu pnongan mha: maki qutux yaki ini sluy nga lmon nya musa sm'an qbhniq nya, ini nya st'an squlih, lqengun nya zik khu. ana nya ina uzi ga ini nya swali ps'an qbhniq qasa. maki qutux ryax wal qmayah qu yaki qasa, ina nya ga musa kmop pagay sa khu aki nya sxun, ru ktan nya cyux cyuk.. cyuk.. cyuk..mha qu qbhniq qasa, payat ini ga zmagal qu qbhniq, qutux balay qu kakay nya kwara, ktan nya mha: wiy swa maki qu pzit nyux maki squ khu, kyapun nya lru syukan nya, wal nya niqun la. ini kbsiq lga 'nyan qu yaki nya kmal mha: "ina sa saku san kasa ga!". tehuk ngasal lga mskyut kya qu insuna nya uzi la, yal nqu qbhniq qasa, wal msqutux insuna nha la. qalang Tayal sraral mga, baqun nha qu mhoni qasa lga, sqbuyang nha ru bun nha. sraral maki qutux qalang kyalun nha qu Gipun mha: yal qani mhoni ga bqaniy sami bwaw myan. ana ga ini swayan qu Gipun ru ini su swayan lga si myan say m'zyup kmut tunux nya, ana ga ini balay swayan qu Gipun qasa. pucing nya lga kmal qu Gipun mha: "ani smta twahiq qasa". ana ga baqun tayal, ana su bun ga iyat nya shuqil. kmal qu Tayal: "nway la! anay ta sbiq utux la!" mha ni mhuni balay ga musa mqluy zik qsya son nha." nanu cyugal qu sinpngan nha qu mhuni qasa, te qutux ga wal hminas tari nya qsya lga "pak" ma qu patus ru siy ktalah kwara qu qsya wal mqluy la. ru mwah qu te sazing qasa, "pak" son nha ru siy ktalah kwara qsya wal mqluy lozi. te cyugal hiya lga mngungu lru wal mgiyay la! babaw nya lga mngungu qu mhuni ru wal mgiyay twahiq kwara la. misuw qani lga ana ungat qu phgup ru mhoni, baqun ta balay mha: yal na phgup qani ga, mwah pkblaq 'nbu squliq, nanu yasa khangan nha balay. ya qu mhoni hiya lga glgan yaqih na utux mwah tmyaqih squliq, ini kblaq na tayal ru sqihan na qalang tayal sraral. 巫醫的泰雅語稱作phgup, .而 lilang "cyuk" "cyuk" "cyuk . qnxan na 'Tayal sraral 作者:烏巴赫˙尤紀 Upah Yuci 昔日的生活. tmrang saku' 'laqi' na' ga, qutux qutux pinsbah na kayal ga, ini' nbah mnanak. aring squ 'ringan na qutux kawas ga, cingay balay qsya' nya ru, t'aring ta' sm'atu', mnazyang ru tmubux, tehuk squ 'bagan lga, mkbway ru mnromul kwara' qu trakis ru pagay la. nanu' yasa' 'san ta' kmloh ru pgyan ta', tmasuq qu smyus lga, skun sa khu' la. mhriq nqu pincyuwagan qmayah qani lga, nanu' qani qu halan mlata' rgyax nqu mlikuy la. mha kya ms'yunaw qutux qutux kawas, ini' sami pskyut nniqun, kya uzi qu 'nagal myan kukoh squ rgyax. misuw qani lga, nyux msbah qu kayal cinbwanan la, ana lhlahuy uzi lga, ini' kzyan sraral ka cingay balay qsinuw nya ru qbhniq nya'. ki'a hazi mopuw msyaw kawas maku' ga, mluw saku' lkotas ru lkmama' maku' musa' rgyax, tehuk sami qzyunam myan lga, cingay balay qbhniq cyux mqwas babaw qhuniq, nanu' bway qhuniq na kzyumin, qnwal ru hom qu blaq balay niqun na qbhniq. nanu' i tmrang sami krayas qutux krahu na pitung ga, cyux si gyaq~gyaq~gyaq mqwas ru mqqol maniq, nyux saku' ini' twang kmayal balay, kinhmayan na qbhniq qasa ga, zyan nqu cyux smagan na talap qu qhuniq, memaw ini' bu' sa rhzyal qu syax na wagi, mqsuqi su' cikay krayas lga, 'byaqan su' nya' pin'zil nya ay! qutux ryax qu pinhkngyan myan lru qlung sami tehuk lxyux la, nanu' yani qu giwan na tatak myan. helaw balay qba' nqu nbkis, msmisuw lga mcyana' qu puniq pinnhwan nha' la, phapuy mami' qu lkotas maku' lru, wayal tmqhuniq ki lkmama' maku', kyalun saku' nha' mha, bleqi mlahang qu puniq, rrgani' qu qhutul son saku' nha'. inblequn maku' balay mlahang qu mami', ini' kbsyaq lga, pongan maku' cyux mha' "pok pok pok" mqrqul qu pinhapuy, n_gyut mqlih lga, gzyagun maku' qu bagah la, tmrang nasa ga, hnyal uzi qu lkotas ru lkmama' maku'. qutux bhut ru sazing qoli' nyux nha' rasun, syukan ni lkotas maku' qu bhut ru qoli', blaq balay sokan qu snazyuk nya', nanu' kakay ru ngungu' bhut ru qoli' qu n_gon maku', kgusan lkotas maku' ru kzyutun nya' kakay ru ngungu' bhut, qoli' ru sbiq nya' knan, ana ungat nanu' hi' nya' ga, blaq balay pskanan. inblequn nya' smazyuk ru suqun nya' mwak lga, hbengun nya' ru thkun nya' la, syun ayang ka plgan cikay qurip, maqaw ru syun su' cimu' lga shhya' balay nbun, mhuqil qu tnahuk lga psawan sa abaw bgazyaw qu bhut ru qoli', stmwan cikay cimu', nanu' yasa qu wal myan kgbyun. maki' te lhlahuy ga, ana nanu' ga blaq balay niqun, mami' uzi ga, si baqi sa ptwang su' maniq qutux pyatu'. maniq sami ga si sami agal sa qba', ini' sami hngaw hmimuq tluling qba', blaq balay niqun. misuw qani lga, ana nanu' ga thzyayun ta' mbazi sa bbziran, ana ga, 'yan na qnxan sraral ga, ana si pqqiri' qu qnxan myan ga, blaq balay qnaniq myan, qani hiya' ga, hazi' minkahul squ kinzmwan na inlungan la. . 作者:彭秀妹 Yayut Tahus . strahuw kwara na alang myan ku lkaki mu Pitay Tapas. balay ga nki mbetux ku inlungan nya, sikila ana knuwan 'si psya krryax. ana pyux pstutu nya kinbetux na yaw ga, skahun nya glabang inlungan nya ru sintman nya Yaba Kayan ru wayan lhbaw ku inlungan nya. lk'aki Pitay ga payat mntsway nya, knerin kwara, ye'asa ku hiya syun sali nku yaba nya maha nway yama ku muwah pkplu i sali ta. min'aring ga smwan ku lkotas myan, ungat kwara ku yutas yaki naha lga, rasun ni lkotas mu ku lkaki Pitay mbinah sali ni yutas. ungat is ni yaki muwah sali ni yutas la. ryax asa ga pgleng na alang ku lkotas, pyux yaw nku alang ka siki hiya musa mtyaw. yaw na sali lga maki sku hngali ni lk'aki Pitay la. aring kung la'i cikuy ba'un mu pyux pinmuhi ni yaki lmlamu na bebuway, siga puwan, phngaran, iluh, kapu, memaw myan ini thyaziy mani ru halan nya 'masu kwara gegluw. 'sinyani mhuway ru glabang ku inlungan ni lk'aki, tugan ku la'i nya tmalung, utux nanak ku la'i knerin. te sazing la'i nya tmalung ku yaba mu. minsinsiy na lla'i sku tmrang khangan ta na Gipun. babw nya lga m'tayhyo uziy. memaw mbetux knxan ni lk'aya gi pyux ku yaw ni lk'aba uziy. taxan ni lk'aki Pitay ku ina nya, 'si nya psya'iy ru kyalun nya maha ana su mbetux ga phtu ku oyat su babaw nya. tugan ku ina ni lk'aki, sikila nanak lk'aya ku ini ksexi ni lk'aki Pitay. kruma nki kyalun ni lk'aya ku lk'aba maha: "ini raw isah ru yangu muwah mlahang bnkis, ksugan ru tl'ing mani blay nni'un." kyala maha lk'aya nki kyalun ni lk'aba ku kwara mntsway nya tmalung, ima ba sa syukun ni lk'aba lk'aya maha: "ana ini kintehuk ku inlungan naha, kyalun maha cyakin ba su lga, musa 'si nya sa balay la." ana wayan ini kusa nku kay ni lk'aba ga, kahun sku inlungan ni lk'aki Pitay, niya msluhing sku inlungan ni lk'aba ru tehuk sku lla'i nya 'si ga sami, niya 'si ubuy sku kay ni lk'aba, thuyay sami miru sku rahu p'wasan. m'kuysang ru m'kocyo. misuw soni lga, son myan kasa pcba uziy lla'i myan. ana nanu yaw, 'si psya'iy, ana ini kintehuk ku knxan naha na ga, kyalun myan maha cyakin ba su, maha kani ru wayan balay tmwang sa rngu ru kinba'an naha, minblay myanux utux utux ryax. .</FORM>
        <FORM kindOf="standard">== metaq ngarox ga, ini so thaziy qara na bengan ga, ana so btaqan qo ngarox, hloton nya bengan hohos so ro, ana wal mpqwaw hi nya qo bnetaq qasa ga, si ki kyapon so nya ga hmwah. == 作者:蘇秋梅 Mongna Payas bnkis ta raral hiya ga, kya qo kbalay bbetaq nha ngarox ga, ini ptnaq ka bbetaq nha bzyok. sbetaq ngarox ga, lgon nha qara qroq hiya, ini so thaziy qara na bengan ga, ana so btaqan qo ngarox, hloton nya bengan hohos so ro, ana wal mpqwaw hi nya qo bnetaq qasa ga, si ki kyapon so nya ga hmwah. nano yasa qo qhoniq kzman hohos qasa ga lgon nha qotox qara nya. btaqan qo ngarox lga, ana mtboyak ga, ini owah sobih, baha hmswa nyox qrqan na qara qasa, nano Tayal raral kbalay betaq ngarox ga s'anak nha kbalay. stnaq ta ngarox ga, s'agal lalaw spkogos sa bbetaq, git…git…sngya'an, sbasi qo g'nox nya lga mgiyay la. ini so aras bbetaq ngarox ro nyox ciriq oyok ngarox ga, laxiy siy osa kya. koxon ini i nyox maki lingay qo yaya nya mlahang oyok nya. gaga kkayal kneril hiya ga, maki oziy iyat oboy spkayal na kneril. nano sa ga ini pinqzyo na ngarox, psaniq son nha. baha hmswa ga waliy mosa rgyax qo kneril hiya rwa, iyat mnita ngarox, nano sraral ga ongat kya gaga nya kneril mkal na ngarox hiya. nano yasa qo gaga Tayal raral ga. nanak mlikoy thoyay mkayal na ngarox. mkayal zyowaw na ngarox qo kneril lga, skayal nha ro psaniq mgaw. 作者:張新仙 Watan Taya' . qzinah mngbang qo s'ari na sqoliq. ini pqas qo qmihol na sqoliq hiya. piyox linnglong nqo tmlox na sqoliq. smrzyot kmal qo ptkke na sqoliq hiya. iyat pk'oyay qo qnzyat na sqoliq. mqoyat balay qo mtngi' inlongan na sqoliq hiya. pinqzyowan ka skayal mako qaniy ga knayal sami na lk'aba' mow Taya Amay. sraral qalang Boliq maki mtswe lalo nha ga Sangas ki Tana, mlow yaba yaya nha mosa mtzyowa qmazeh krryax qnzyat balay. maki qotox qnbaq nya kmokan qo qbsoyan Sangas, sblaq ro pongan nya balay ke, Amin qo lalo nya. maki qotox ryax. m'goy balay mtzyowaw qo sazing mtswe ro mtama mhngaw. trang nasa hnyal qo rangi na Sangas, mwah mcisal lhga ro kmal mha: " rgyax Tkasan qsyap nya qasa ga, cingay balay trakis nya ma, memaw ini kwa'iy magal, say ta mita cikay ma?" kmal Sangas: " aw ga, ana ga rgyax qsyat qasa ga, talagay kinwagiq ro cyox yogan zzik balay orow qo ska nya. twahiq iyal la! pswa ta mosa pi? " smyok kmal qo Amin: " ini kzihong, cyox cyogal qwali mo p'aras ita mosa." nano psoyot qo Amin. hnyal balay mlaka qo cyogal qwali. cyogal hi nha si ptqotox cbing kakay na qwali, mkora rgyax Tkasan qasa mlaka. tehok kya lga, cyox balay ps'onan trakis kwara 'bo rgyax qasa. kyalon Amin qo lhga sazing mtswe, mosa ko lama kon la, ktwa galon mamo ga, si longiy kya nanak. mnglong qo Tana, " nyox piyox balay, ongat lga, wahay ta magal loziy." nano yasa qotox yobing nanak nagal nya. ktan qo Sangas hiya ga mnglong mha: " waw! talagay piyox. aki hmswa si ta rasiy kwara. " yasa si kop kop tkora, s'onan nya kwara yobing, ana yobing lokos ro pala tzyo oziy ga, s'onan nya trakis kwara. n_gyot mnkom qo kayal. tqwah hmoloy kmayal qo Tana: " helaw hazi Sangas. gbyan lga, n_gon ta na yaba ki yaya la. " smyok qo Sangas: " obeh la! naga cikay, ini mo soqiy tkora na! " kmal qo Tana mha: " piyox iyal cyox so tkron la. memaw obeh sgaliq yobing lokos ro tzyo pala so." ini tabing qo Sangas, si say hmoloy na Tana ro mlow mwah. sazing hi nha si ptboci cbing kakay qwali ro mlaka mwah ngasal. trang mlaka ska kayal lga, 'osow iyal nagal nya trakis qo Sangas. obeh ini thoyay kmzyap kakay qwali ro si tqwah malax kwara pnanga nya trakis sboling zik orow. yasa wal mblaq mlaka qo qwali ro ini hotaw zik orow qo Sangas. kins'ari' ga, qzinah mngbang ro memaw si kmwa mkpyot qo insona oziy la. Taya Amay述說給我們.從前Boliq部落有一對兄弟名叫Sangas和Tana, Sangas ,Sangas ?"Sangas說:" "弟弟Tana心想:" .不過Sangas卻想:" ,Tana焦急的催促說:"Sangas, ."Sangas說:" "Tana說:" ". Sangas心不甘情不願的跟著Tana Sangas ,Sangas . ptoring kmal mha: nyox sako mbros ga, ta ko katon na mhitong. 作者:林純桂 Toyo Watan . sraral tayal hiya mga,mha ni kya qo pqolan na zyowaw, kroma ga ptoring kmal mha: "nyox sako mbros ga, ta ko katon na mhitong. " gwiwan mha; nyox sako mbros ga phoqil sako. nano sa ga sraral katon na mhitong lga si naga hoqil la. baha hmswa ongat iyo raral rwa, nano yasa ptoring kmal ga mhitong qaniy qo galan nha spngan. maki qotox pinqzyowan oziy, ita tayal sraral ga lmosay ta ska rgyax, maki qotox ryax ma,nyox tmqzing ska toqiy qotox oyok mhitong khiy balay, mhitong qaniy ga tmqzing ro syon nya ska qo tonox nya. hminas qo tayal mga 'san nha ptoring psyaqan nha mha: baha balay shoqil cikoy balay na hmitong qaniy hiya la. pira qo wal hminas tayal lmga, pocing balay ga ptringon nya ro katon nqo oyok mhitong tloling nya lma, ro wiy wiy..ktay cikay nyox kmat l'oy… shlah nya qo oyok hmitong kmat tloling nya, mhkani ro ki'a mposal msyaw qara pinhknyan nya lga, wax mtkara la, ro ini kbsyaq lga kil kil mociy ro mhoqil lma. nano yasa qo kmal qo bnkis mha: ini tpoqiy mita qo tmoring qaniy, kya qo zyowaw ga siy blaq tngsa, balay ga balay, hmot ta ptoring ga ringan balay hqilan nqo sqoliq. qaniy ga pincbaq na bnkis ta. nano kahol sqaniy ro maki qotox gaga tayal; mita mhitong mga tmoxon ro blingan nha tbako ma, ro kyalon mha: "nway pocing sqaniy knita miso la…" . baha hmswa kwara mqo na Taywan qani ga hminas balay yaba qpzing knatan nya ga mhitong qaniy, zinga balay phoqil sqoliq. nano yasa qo tayal oziy ga ini soya stnaq sqo mhitong qaniy, tlon so mita mhitong lga pqilon ro blingan nha tbako. . mha i nyox t'aring t'osow(kki'an) qo kneril ga ini nha pcyawgiy osow na zyowaw, ktan nha kya mspat ini ga mqero byacing lga sptzyowaw nha osow na zyowaw la. 作者:素伊多夕 Sogiy Tosi sraral tayal hiya mga mha i nyox t'aring mt'osow(kki'an) qo kneril ga ini nha pcyawgiy osow na zyowaw, ktan nha kya mspat ini ga mqero byacing lga sptzyowaw na osow na zyowaw la. nano sa ga t'osow(kki'an) te pcingan lga, ana mtzyowaw osow hazi na zyowaw, ro ana mpanga osow ozi la, mosa qmayah mwah ngasal ga spyangon nha k'osow panga qhoniq, baha hmswa aki cipok hazi nbwas nya ro aki mblaq maki ngasal mgaw. nano kmayal bbnkis mha: zik p'aki ngasal, m'oy so mtzyowaw ga, aki helaw mwah laqi ro mblaq maki ngasal. yaba iyal qo laqi ozi lga ini si owah misow, kroma ga sktwan la. sraral mga piyox qo kneril wal rason na sktwan ma, bali maki qo snsiy ta sraral pi, nano kmayal bnkis mha: kneril ka nyox p'aki ngasal ga, ppngan osow ro mqomah, m'oy cikay mtzyowaw ga, nway hlawax cikay hi nha, kana ini kyaba iyal nbwas lga, yasa qo mosa mblaq maki ngasal ma. baqon nha kwara mt'osow(kki'an) kneril ga ini hinas qotox kawas, ana balay soqi ga mpow byacing maki ngasal, kroma helaw ga qero byacing lga maki ngasal la, yasa qo skrwakon son nha helaw mwah. misan balay maki ngasal lga pnbwan nha ayang qorip, aki helaw kilox hi ma,misow qani hiya lga kya qo mt'osow(kki'an) lga, blaq iyal qo nniqon nha, bleqon nha balay mlahang qo hi nha ozi, ini ptzyowaw nano, maki ngasal lga san nha mwak Byo'ing la. ke qani ga nyox balay pcbaq ita kneril mha: pinbaqiy ay! ana ta t'osow(kki'an) ga laxi siy ttama qeri m'yabox smlokah hi, aki ta meblaq m'laqi. . mita so kol ga laxiy pqheliy, mita so hmitong ga pqeliy ro tmaqiy qo tonox nya. 作者:歐蜜偉浪 Omi Wilang bsyaq balay sraral ga qnxan nqo cinqlangang na Tayal mga cingay qo kongon na zyowaw. ini ga mhtow sqo te tanox lro katon ta na mhitong. ongat oziy qo Byo'ing ro Izyo thoyay mosa pkblaq, nano yasa trang nasa ga bnkis ro ms'inlongan na Tayal ga, bleqon nha balay pcbaq kwara llaqi mha: "mita simo kol ga laxiy pqheliy, mita simo mhitong ga pqheliy ro tmaqiy qo tonox nya. mhitong qani hiya ga kongon balay na Tayal sraral. mha ni katon ta na hmetong lga mosa siy naga hoqil la, nano yasa qo koxon nha balay mnglong qo zyowaw qani. nano bnkis ta sraral ga ktan nha mha ongat qo roq na mqo qasa ga, siy nha lxan kya, yal nqo kol qani ga blaq na mqo san nha, mosa mhkangi sqo mhitong ro niqon nya ma, nano stnaq nya mhitong lga siy pciriq kya, nano kol qani qo lmaqox kwara. lmaqox qo kol lga krangi nya blaq balay na ramat ro mami maniq la. nano bnkis ta sraral knita nha ga, yal mhitong qani s'aki na rok ga, mosa n_gyot ini kpiyox, ro mosa cingay hazi qo kol hiya mgaw. ro thoyay mlahang sqo cinqlangan Tayal. nano yasa kwara sqo llaqi ro kneril, ini 'nkox kyopan na mhitong ro kmat sqoliq la. mha sqani lga ana llaqi thoyay hmyapas llingay na qalang ro ongat nano qo kkoxan na bnkis, m'blaq mtzyowaw ozi. qani ga zyowaw nqo sblaq mlahang qqalang ro kinlokah nqo hi ta ro qqnxan na ita Tayal. . laxi balay phmot mqayanox, pgwagiy balay qo zyowaw na m'pal qani hiya, qani hiya ga psaniq na zyowaw shoqil ro s'agal mxal na sqoliq. 作者:陳松明 Taya.Masing bnkis na Tayal sraral ga ksogan nha mita zyowaw na m'pal qaniy, hmswa ga lkotas ta Lkmbota sinrhow nya balay ka laqi kinbahan kmal mha: laxiy balay phmot mqyanox, pgwagiy balay qo zyowaw na m'pal qani hiya, qani hiya ga psaniq na zyowaw shoqil ro sagal mxal na sqoliq. ita ka Tayal hiya ga qotox qotox na qalang, maki qo lhoyan qotox ngasal. kwara ka nnano na zyowaw ga mrraw ro mssi balay inlongan ro mggalo.mha ni qotox ngasal htgan nqo zyowaw siy tmma mhoqil ini ga magal qelis ga, mkayal qo qotox nniqan mha: "nway ta siy osa mlata qmalop la, aki hkngyon ima qo nyox hmiriq gaga. mha ni ini biqiy qoyat na Utox qotox ngasal qasa ga, baqon mha ima nyox hmiriq gaga la. baqon nha lga kblayon nha qo zyowaw qani ro phogon nha minqyanox mosa qmes kinqehan. zyowaw na m'pal qani ga shoqil ro s'agal mxal na sqoliq, bleqon nha balay mlahang. sraral ga sami qotox nniqan, kya qotox ryax mlow Zitensya qo qotox laqi mrkyas, aki mosa lmosay te tanox ma, ini pinnbaq mtoroy lohiy, ro tehok llyong klbing, 'san nha hmkangi ro 'lwan nha ro spanga nha tehok ngasal, yaba qo qelis nya ro msramo, siy nha tqohiy maras Cyama pkita nbo. mhtow qo zyowaw qaniy lga msli qo sami qotox nniqan, mha ni ini nha ani stngsa zyowaw qaniy ga,nano yasa mkayal kwara qo bnkis mha: nway ta mosa mlata qmalop rgyax, aki mblaq qo ngasal ta. mha ni ini biqiy qqoyot na Utox ga ongat nano naras nha mwah ngasal, baqon nha ima qo wal hmiriq gaga la. nway aki ini olow nano na zyowaw qo cinngasal, qqohon nha psbalay qo zyowaw qaniy. ini ga mlikoy ro kneril msswayal qo inlongan nha ga si nha psqoniy, mha ni ini pswayal qo inlongan nqo kneril qasa ga phogon nha ro msina bzyok ini ga kacing. gaga ita Tayal qani ga glgan nha ro pinbaqan nha balay. ini ta klahang gaga phmot mqyanox lga shoqil ini ga s'agal mxal na sqoliq la, nano yasa ini balay phmot mqyanox. . sqamas rqyas pali na kyabil ga, strngosan rqyas na mlikoy. 作者:陳阿朱 Hayong Yomin ke qa hiya ga siy qori sa pinzihong nha smgsow lelaqi ta mrkyas 'Tayal, mha knita mako kozing ay! baqon ta kyabil hiya ga 'molah sa pbobo na qsinow, pira na qoli qo inrkyasan nya, cyox 'lahan kwara na lbit qo kakay ro qba nya yal na pali, mslobay mhngaw qlyan, lmosay mlaka lhngan lro kmyap maniq kekyo ro kpiray. kyabil ga ana ta son qsinow ga, ana ta son kbhniq ozi, son sqani mita lga, pira balay na cyox siy 'tama sa babaw na qnryang qbaqan nya mlaka kmyap nniqon nya kyo ro kpiray, mstonox balay. lnglongon mako qo snbil ke na nbkis mha "sqamas rqyas qo pali na kyabil ga strngosan na mlikoy" qani ga, siy bqbaqiy pinspngan nha smgsow sqo lelaqi ta mrkyas 'Tayal, yalaw gi nha hiya ga yal na lwax ngasal ro, sika baqon nha kwara toqi lmlamo na pcywagon yowaw ga, yat p'nkox na qnxan qotox nha ngasal. yal qani qo linnglong mako mita zinhongan ke snbil na binkesan ta sraral hiya, kya hmswa qo knita mamo hiya piy? ? m'onow ga ka kaki ngasal, nhehi mgyay osa tlqeng ska rrima. 作者:陳阿朱 Hayong Yomin . blaq balay qotox ke qani ay! baha hmswa iy atoni lokah iyal qo hintyalan na onow lga, ana so kinblayan na snabo tapong baliq na ngasal ga hwahon nya ozi ro mtakoy ay, mnaki kya ini ozi ga cinlqeng kya qo sqoliq lga ka balay ini 'pxiy lpiy? mha ni ini khoqil ga mosa cikay balay ozi qo nagal nya qelis l'ay! nano mha sqani qo naras hniriq yaba na onow lga, sika qbaqon ta balay ozi lro, ana mha ini klokah iyal hintyalan onow ga, yat ta siy qngociq mha tlqenga ta ska ngasal ay! baha hmswa wal ta nmon mosa baq kya mosa menano iyal qo khtgan na onow piy! blaq balay ga, mhtow onow lga nhhya ta mgyay tanox, ini ozi ga osa mgyay tlqeng be'nox hazi na qmayah lhlahoy na rrima bih ngasal, hmswa gi ongat iyal qo mosa inkoxon p'pox sqoliq kya hiya la. . maki longan ta gmalo, thoyay ta mita syax wagi ro qsya. 作者:劉立雲 Beso Iban . Gaga nqo itan Tayal qani ga iyat balay kinqiri' sga gmalo' qani pi. mtnaq ki knayal qo Thelow mha: kya qo gmalo' na sqoliq ga ongat qo zyowaw smzzyowaw qsahoy inlongan so ma. balay, gmalo' qani ga maki qo sinnonan kinbleqan sbiq ta nya Utox. ana bnkis ta sraral knal mha: gmalo' simo bnkis mga mosa simo mblaq mqyanox babaw rhiyal ma ro mbhoyaw kwara llaqi' so ozi ma, mosa so nya khangon otox binkisan ptl'ox mqyax babaw cinbwanan. yal qani qo inlongan ta lga, iwal mha thoyaya ta mita syax wagi, syax qani thoyay smosaw mnkom qsahoy ta, ongat gnalo' so ga iwal nyox so si mhkangi toqiy nqo mnkom mtkari maki ska' qnxan so. maki gnalo' ta ga iwal thoyay ta mita qo qsya' kinmtasaw nya. me'a so na inlongan ta qani pi, gmalo' qani ga baq maras kinshzyowan qo knita ta, tnaqon ta kwara mita ssqoliq ro malo' sqoliq ga yasa qo 'Atayal balay. 的確, . smpong ta ssqoliq, lama pnglong nanak ha. 作者:劉立雲 Beso Iban . itan qotox qotox sqoliq ga, ongat moci ma tmomaw balay qo sinrxan ta. maki kwara qo kinqehan ta ro noqo' ta. nyox ta maki babaw cinbwanan qani ga, ongat ana qotox sqoliq son moci ka blaq balay. qnxan ta ita Tayal ga, msqotox inlongan ro prrmaw mtzyowaw. maki qo kinblaq na pbkalan ga thoyay rmaw prkyas qalang ta, yaqih na ke' ro si ta hmot spqzyo' sqoliq ga baq mstwahiq gglow ta ro mtyaqih sqo qalang ta ozi. cyox maki pincbaq na Sesyo mha: laxi' hmot kmayal yaqih na ke' ro smpong ssqoliq, baha hmswa' ga ke' ta qani mga maki qo qpzing nya ro baq qmzyo' sqoliq ozi ma, trang ta kmal sqoliq ga, iwal nyox ptoling iso nanak ozi ma. nano yasa, zik ta kmayal ke' ga, siki bleqon ta balay mnglong qsahoy ta nanak ha. nano yasa, bleqaw ta mlahang nqwaq ta ro kmal ta ke' ga kmayal ta hlhol na ke' ki sgsow na ke', son ta qasa lga, iyat itan nanak magan kinbleqan, qnahaw so, kahol qo zyowaw qani ga yasa mosa thoyay miq qoyat balay qalang ta. . tringan behoy 作者:李福生 Toyaw Syat 惡風 附身. bnkis na Atayan ga pyang smi inlongan sko sinbilan na bbinkisan. ana ongat ko pkba'an biro, yaba yaya, yotas yaki ko pcba kwara gaga. siga ini mhmot myanox, ini kori, ini pks'ari, siki 'ngayat mtzyowaw. kwara ko pp'omah naha otox kayan ga kahon naha sko gaga mnama kmayan sko Lyotox Kayan ro bbinkisan, nki blay kwara ko pin'mahan ma. atoni kyan s'oli 'si tberaw alang ro ini glow sko gaga lga, moto naha son niya tringan behoy la. howa ka tringan behoy? kyala minnbo cikay owaw, ini ga kyan ko pinnongan nya behoy na kay ro 'si mlox mowah msa'ang sko ini kbaryax ka niya mlahoy. otox oziy ga, trang sko raho na yaw siga Psyorak, mnbo na magan ina, ini ga wayan h'ilan na sali, ini spong mnbo ro ini thoyay smro inlongan lga, si nya ppwahi kwara yohom nya msa'ang. sinyani, kinsasan nya ba'on nya sa wayal hmiri sko gaga lga, moto mosa nanak sko cinsali ro kyalon nya maha "swaliy kong cikay, cyakin ya'ih ko psyaw mani hiya la. "ini kba inlongan na s'oli lga, moto skinwari nko kneril nya, ini ga binkis nya mosa tmatok tonox sko cinsali, kahon naha balay inlongan maha swaliy sami ga, moto smwayal ko cinsali, nki ini pksayox babaw nya pktayox. bnkis na Atayan ga pyang smi inlongan sko sinbilan na bbinkisan. ana ongat ko pkba'an biro, yaba yaya, yotas yaki ko pcba kwara gaga. siga ini mhmot myanox, ini kori, ini pks'ari, siki 'ngayat mtzyowaw. kwara ko pp'omah naha otox kayan ga kahon naha sko gaga mnama kmayan sko Lyotox Kayan ro bbinkisan, nki blay kwara ko pin'mahan ma. atoni kyan s'oli 'si tberaw alang ro ini glow sko gaga lga, moto naha son niya tringan behoy la. howa ka tringan behoy? kyala minnbo cikay owaw, ini ga kyan ko pinnongan nya behoy na kay ro 'si mlox mowah msa'ang sko ini kbaryax ka niya mlahoy. otox oziy ga, trang sko raho na yaw siga Psyorak, mnbo na magan ina, ini ga wayan h'ilan na sali, ini spong mnbo ro ini thoyay smro inlongan lga, si nya ppwahi kwara yohom nya msa'ang. sinyani, kinsasan nya ba'on nya sa wayan hmiri sko gaga lga, moto mosa nanak sko cinsali ro kyalon nya maha "swaliy kong cikay, cyakin ya'ih ko psyaw mani hiya la. "ini kba inlongan na s'oli lga, moto skinwari nko knerin nya, ini ga binkis nya mosa tmatok tonox sko cinsali, kahon naha balay inlongan maha swaliy sami ga, moto smwayan ko cinsali, nki ini pksayox babaw nya pktayox. . pasabili kayi / sinbili so kayi 作者:楊忠義 Mayngos. Nawkih 裝進餐食盒裡話語. ti ko wayan so sarali ka knaxan alang Atayan hiya ga, kanosa naha nano i pa'ayawa maGaga ka ini i kahowiy ko Gaga na Itayan hakni; ana i mataboyo nanak haziy ko Gaga otox otox alang naha ga, i si ga kosa na "pinGa'an tamobon so liyotox nabakis ro malong sa sinbilan kayi na kaGaga yaotas ralali… "hani ga, payang na po'ing kinholang Gaga kawara ka sawon na Itayan. ini naha i yawani balay sinpoing maGaga ko hani. misa so ti ko alang na Itayan hani ga, moto kiyan nanak ko sawon maha o salahoy pakiyalan na yayotas; pasapong malahang Gaga na alang naha. ti ko patalahoy hani ga, kahon sako ba so inlongan ka tamalong otox otox babowan sali nabakis hani, kiyan la kay nako paying basoyan ka pongan naha so kay hani laga (paying nakis ayat ga ponang naha kay, ayat ga basayan sawon na alang ko mayanox hani) mowaha ko Gipon kaga "Tomok"sawon sambah samlalo la. no'o kiyan la yayowaw na alang ga, moto i patogo ko basoyan hani, malahoy sali niya makayan so yowaw. makayan ko yayotas ga moto i hamakoy so kay ro makayan so pinGagayan wayan sakayanox na alang, samsamon naha ka ini kiyan ko wayan so Gaga na yaya' ih ro sayaho naha so mosa i patabalay so Gaga na kayanox, misa so ko yayowaw pinkyalang na yayotas hani ga, moto lowan roni ko kay ka pasaba sa lala'i ro Gaga kayanox alang. ro amliyan so kayanox na Gaga Itayan ma. kiyan ko otox ka moto sarahagan kay na yayotas sawon naha o:"pasabili so kay"; ti ko sawon so pasabili so kay hani ga, namo yako mosa i pataya'in inlongan sa' oli na kay; sa' abas pawsa so sabak ya' ih na inlongan sa' oli ; ka lahingan naha so pataliyotox pawsa sa kasali, ro hilan matahiriy ko kinnoxan babowan sali. pasani na Itayn ko yowaw hani ki. moto i lahingan so marakayam ko pasabili( sinbili) so kayi hani. misa so yotas sarali hiya ga, paying naha i sapawsa so linlongan ko pasaba naha so kay ka kinbahan la'i na Itayan ki. 因此! Tomok . . pp'aras p'ason na kbhni~pok 作者:高玉梅 Ali Temo 報喜鳥兒~貓頭鷹. la'i ko cipok nga, mnnong ko yaya mo kman yaw nko maras p'ason na pok, ro pnongan mo balay hngyang na pok te mlhngan nko llingay ngasanl mo ozi. kman ko yaya mo maha, mlhngan mko'ong hazi kayan lga, mhto ko pok la, pok, pok, pok m'owas llingay na ngasal, 'nxan la'i myan cipok nga, kngon sami balay hngyang na pok hani. ba'on ni yaya mo kngon mo balay ko hngyang na pok, nano kyan otox ryax, kmayan yaya la, ''pok hiya ga, blay na kbhni, hiya ga nyox mowah mlahang kki'an na kneril. yasa ko spowash ta pin'owasan nya hngyang nko pok hani ga, atoni kinhway ro 'royox ko hngyan na pok ga, kya la'i knerin ko niya nya slpayan ko knerin hani; maha 'rtong ro lokah ko hngyang na pok hani ga, kya nyox mowah mato la'i mlikoy ma.'' nano t'aring ko la'i cikoh lga, ba'on mo maha mhtow te ino ko hngyan na pok hani ga, siy mo kba'iy kya maki slpayan knerin niya llingay te shani. ini mo balay yengi ko knan ni yaya mo yaw hani. minnong ko yaya kman yaw nko pok hani lga, babaw nya pongan mo ko hngyang na pok llingay alang, lmawa maha pok, pok, pok m'owas lga, ini mo balay kngoy la. yasa ko babaw nya, ba'on mo pok hiya ga, bla na kbhni, iyat nanak mowah pcba slpayan kneril kki'an so la, piyang balay ga, nyox mowah mlahang kki'an na kneril ozi, nano ini sami kngoy ro tmwang mowah phlhon lnlongan na alang tayan ko hngyang na pok hani. pok, pok, pok的叫, ! 作者:高玉梅 Ali Temo 占卜鳥-希利鳥. gaga na mrosa sko kwara tayan ga, otox otox ini ptna. alang myan B'ala hiya ga, piyox gaga nya ozi. miso hani ga pkan ko cikah s'aring ko la'i cipok pnongan mo ko bbnkis knan naha yaw na mita sisili hani. te otox, gleng na mosa mrosa ko otox tlyapan ini ga pplyap hani ga, s'osa naha mong ko owas na sisili ro pinlkngyan nya ha. son maha sisili hani ga, yenga balay mlhaw mlaka babaw kayan rsasan, nano i mksasan balay mosa mhkangi to'iy soro ngasal 'osa naha rgyax, halan naha mita sisili hani ha, maha mkora' babaw na to'iy rgyax ro mkora to'iy kyaho kyan cyox mtboci smyok maha ci, ci, ci m'owas ko sisili ga, son naha maha msyok, bla mosa tmrgyax ma. te sazing ga, maha mhkangi te phkngyan ta to'iy ssan tmrgyax, pongan ta kraya na to'iy ci, ci, ci maha ko sisili ro glen na to'iy kyan otox sisili ci, ci, ci maha smyok ozi ga, son naha m'raw ko hani hiya, blay mosa tmrgyax ozi ma. sazing knita naha sisili hani ga, iyat nanak spkita halan mrosa, kwara yaw ncyaba na ngasal ga, nway ptyogon ozi ma. te togan, maha mhkangi ta to'iy ssan rgyax, pongon ta ko cin'rton ro m'ax ko owas na sisili ga, ya'ih pinsba'an na bbinkisan ma, nano maha hani ga, ini naha 'say tmrgyax ro mlyap la. te payat ga, maha sisili siy tbah aring babaw si hotaw kyaho mlaka, yan hani knta'an sisili mlaka ga, son naha ma'x, yen na nyox ml'ax 'sya ma, imi nya ga, nyox mowah hmtoy ptyogon ta, nano ba'on ta iyah ko pinsba'an na sisili hani lga, ini ta thoyay mosa mrosa ko otox tlyapan ini ga pplyap hani la. son maha kbhni i sisili hani ga, maki sa alang Atayanl, Seediq, bonon, Tso ro payawan, sisili ko galan naha psgaga. ba'on naha sisili hani ga, psholoy Yaba Kayan ka S'oli, kyan balay kinlokah nya, nano snhyon balay nko ita Atayal, asa ko kyan ncyaba yaw nko otox ngasal ga, ssan naha mita ro mong sisili ha, spgaga sisili hani ko pspongan naha kwara yaw, hani ko 'ringan yaw na mita sisili. . psani na mbahing(stobon ta kwara lkwayan) 作者:高玉梅 Ali Temo 守靈的禁忌 . gaga mbahing mho'in s'oli te alang tayan hiya ga, piyang balay na yaw, otox otox alang ga ini ptna hazi ozi. alang myan hiya ga, kyan gaga yaw nko mbahing hani ozi. t'aring ko la'i cikok nga, pnongan mo yaba knman yaw na mbahiong hani ro minslahoy ko yaw mbahing hasa ozi. gaga hani ga, ana mwani niya psyonan na alang B'ala na. nano ryax miso ga kyalaw mo cikah knita mo ro pnongan mo yaw hani. atoni kyan otox hi ngasal wayan mho'in, nano cinngasal hani ga, st'aring ryax hnilan ni lkwayan hani, si pbahing ngasal ko otox ngasal hani, ro betak rrason 'mbo, ini 'say m'omah kwara yaw na ppmahan la, sika wayan smle'on kwara yaw nko lkwayan hani lag, thoyay mosa m'omah lma. maha so ini pgaga ga, sphaw so na Lyotox Yaba Kayan maha ma. pinnongan mo ko otox yaw slali nko mbahing hani maha, maki otox nni'an wayal mho'in ko glow naha, balay gaga ta ita tayan hiya ga, aki ta ini balay tring yaw na ppmahan, sika msbahing ta kwara otox ngasal. nano cinngasal hani ga, hrya'an nya ko nyox mho'in pinnoya nya pagay ro wayan maras s'oli mglo kmot pskan na pagay slak. nano kinsoxan nya halan naha mita ko ini kmso'iy kmot na pagay lga, aw! ba' wayan lomon kwara la, oka kwara ana ngatoy tnhayan nya pagay la. pinyowan na yaw hani ga, nyox pcba ita Atayal maha, stobon ta ro syan ta balay inlongan ko glow ta lkwayan ma. . pspongan nano ko ini kki'i na knerin te alang 作者:高玉梅 Ali Temo . sraran hiya ga, giway m'omah ko kwara alang tayan hiya. nano kwara yaw pmahon, mrosa ro tminon hani ga, siyan naha tmwang kinbahan nway maki mrkyas rmaw mtyaw ma, nano piyox hi ko otox ngasal ga, mptlokas ko otox nni'an ozi la. nano maki ta alang ga, let let pongan ta ko bbnkis maha, oya' balay nisan ta 'nagan ina, aki nhi' hazi slpayan ko inlongan naha. nano yaw na tminon, mnayang, 'mayah, kmahat slak ro mrosa, piyox s'oli mprraw mtyaw ga, yenga balay ptyogon ro ini sntama bzinah na s'oli ozi. pinnongan mo otox yaw slali ga, kyan otox kneril, ini kki'i la'i, ana pisa kawas wayan ini ktay cyaba ktow nya. nano maki alang ga, ini naha balay si inlongan ro s'ihan naha ozi. kman bbnkis nko alang myan, maha ini thoyay mela'i ko ina na otox ngasal hani ga, kya yen nano ko kn'oyran nya myanox sa srara ay! yani hani ini kki'i na kneril, maha mowah ms'on mslahoy linhoyan na alang, yaw nko smyos, kwara s'oli na alang niya mtlingay mtho'yok mnaga s'otox s'otox nnbwan owaw, maha trang kehok knernl hani lga, siy naha hnasiy ro ini naha pnboy owaw ozi ay! nano t'aring ta pinyowan yaw hani ga, ba'on ta gaga sraran nko pspongan na otox nni'an ko gaga pstobon kneril hani ga, skita naha kya' so thoyay 'moboy kinbahan sonan ma. miso lga, oka yen hani gaga na alang tayan la, kwara nyox myanox cinbowanan nko s'oli ga, lokah balay tkba ana nano g'nos na kinba'an ro kinntan, ana mlikoy ana knerin mtna kwara miso la, ro yaw nko ptna'an ken ri ta nanak ga, spyang balay ptyogon na kwara s'oli ko babaw rhyan ta la. . inble'an na byok 作者:高玉梅 Ali Temo 平安豬. son maha inble'an byok hani ga, yaw na kawas miso ko alang myan shani. ana ga iyat kwara sening ro mkrskis alang ko mglo yaw hani. kyan otox pinnongan mo knan na alang , sening ki mkrakis ga minkkita nak tanox, msblay ro mggalo inlomgan naha. smoya ps'otox inlongan naha lga, nano cinngasal na mlikoy hani ga, maras otox byok lhoyon, iyat ga byok sin'anan, yaw hani hiya ga, maki sazing imi' nya, te otox ga, halan tmobon Lyotox Bbkisan, te sazing imi' nya ga, s'osa naha psba cinngasal na mkrakis; kya maha nano pslpyong ta ma, asa ko san mita maha nano ko inlongan na glow na mkrakis hani ma. nano cinngasal na sening hani ga, sika ba'on naha maha nano ko inlongan na sazing mrkyas hani, oka ya'ih na yaw ro swalan nko kwara mrhow na glow lga, blay pnama ptyogon ko mato inble'an na byok hani la. byok hiya ga piyang bla ko byok rgyax hiya, maha oka byok na lhoyan ga, ana sinsnan na byok ozi lma. kwara yaw hani, glen hga, sika halan mkkan ko cinmgasal na mkrakis hani ha, kwara yenna pisa s'oli mowah mslahoy? ino ko pslyan? knowan ko pslahoy? kwara yaw hani ga, sika ptna'an inlongan nko pslpyong hani ay, nway ta mble mlaw ms'on mslahoy, aki ini phtow ya'ih na yaw ma. pkora ta kman yaw na inble'an byok hani ga, iyat balay gaga na tayal, kawas miso lga, kya t'aring knowan ko maki yaw hani la, alang myan hiya ga, piyox niya mkksli na mlikoy ki kneril ga, mtglow yaw hani ozi la.. ba'on ta kwara yaw hani ga, nyox mowah pslokah sazing mkksli na sening ro mkrakis hani, nway ms'otox ko inlongan naha ro mblay myanox babaw na knxan naha kekong. . gaga na snhway i may ngta 作者:高玉梅 Ali Temo 送雞致謝. mniro mo ko otox biro hani ga, niya ko kman gaga na snhway ko alang myan. ita tayal hiya ga, mpgaga ta balay, ana yaw cipok, ini ga yaw ncyaba ga, mglow ta gaga kwara, ini ta hmot hmiri snbilan na bbkisan ta. niya ta myanox cinbowanan kwara s'oli hani ga, ini ta balay ba'iy sknowan ko pshtow ya'ih na yaw, iyat ta thoyay pnama ba' ko babaw nya pkosa ta nano la. nanak balay snhyon ta gaga na bbkisan ro ini ta kya'ih inlongan myanox ta krryax lga, oka nano kngon ta la. la'i kong cipok nga, mnong ko otox pinyowan na alang, kyan otox ryax, mhkangi to'iy ko otox s'oli hani, siy mlox mtakoy syaw na to'iy ma, msramo ro magan pangih ko kakay ro 'ba nya la, ryax hasa, trang kyan otox s'oli hmins to'iy tnkoyan nya shani, nano wayan nya si rasiy byo'in ko mintakoy hani lma, maha ini rasiy byo'in na ppgalow hani lga, ini ta ba'i kya pkosa nano ko mintakoy hani la. nano blay hazi panih nya lga, wayal si aras otox 'bgan na ngta', halan nya mato rnaw hiyan hani. sraran hiya ga, giway ta m'omah kwara, 'zino kinyanox ta kwara ozi, mtngi kto lga, p'ason balay la. oka ssan tmpila ko alang ozi, oka balay hbangan ngasan, ana ga otox otox ngasan na tayan ga, sisay niya sm'an ngta' ro bibi kwara, kwara sin'anan hani ga, ptna'an naha hbangan mita, ntyaba naha mita ko sin'anan hani ozi. asa ko kwara sin'anan hani ga, nway ptyogon naha pila ro nway naha ggalon sa snhway na bbi'an ro smosaw ya'ih na yaw. ana 'zino balay kinyanox ta tayal sraran hiya ga, ini ta yengi ko gaga snbilan nko bbkisan ta, ba' ta tmobon ro smhway s'oli. miso hiya lga, ana nano e'aya thyayan ta mbazi la, ana ga. sisay gaga snhway i may ngta' ro smosaw yaw nko ya'ih hani ga, kya maki s'oli ba naga? ini ta ba'i hmswa ko inlongan na tayanl miso lpi? 作者:羅立雄 Maray Takon . cyonga binheci sgsow srhom ke kmayal llaqi mha, mosa cimo hlahoy kmikot mllamo na ramat nniqon, ini ga mosa cimo tmqeno, lmamo qhlom ro tbihay iyik hlahoy ga, pnbaq longan cikay qa gaga na qnxan ta. maha ni ptlo cimo nyan ciriq kinbalay nha mrosa pisan biyok bqanox mmit ga ini hmci magan, kahol so hlahoy mbinah mowah moyax lga nyan kya na qsinox ga ana so cbnahol he qsinox ini ga gmalo longan so ga si pngani rayon qalang halan ptke mha ima mrosa nyan ciriq ro nyan myan spanga mwah qalang. ini so psbaq ro lqengon so magan lga baq molo ywaw moyax ini ga ana mhkani kakay oyi baq kinhtoy ro molo qelis oyi mha kmayan, laxi hmot calay hmiriq gaga qani mha. kmayan loyi qa binheci mha miyop cimo hlahoy, ptlo cimo ktayox maqo ga ktali rinkyasan nya, mha ni qbngaw ga laxi pinqeli hiya ga baq maniq maqo hiya, ana nano na maki roko na maqo ga nniqon nya, pisan bibin, bhetong, kinpahox, spiqon, kor. srhom sgso kmayal loyi qa binheci mha laxi calay mhmot mqyanox ro qmor rhiyal roq cqoliq,mhmot cimo mqyanox lga baq kmat qa mmaqo, pnbaq calay inlongan mamo mha. . Gaga na gm'on qa llyong Mnibo 作者:江明清 Yawi Nomin . qabax nyan pntyawan qa gaga na gm'on sa Taywan mwani qani ga knpiyox ga nyan gmilan knpoying gaga na qnxan, nanak qa knahol ini ptnaq qa kki'an, rriyax ro snhyan, nano mica, maki hayi in ptnak nya. 2021 kawas t'garing co rmax knahol rehay kihoy qboyox na bnheci ro cmi blaq kki'an qboli bnheci, ck ana pntyawan ga wan mo qbaqon piyox hayi qa t'yogan na gaga gm'on ani, iyik na pntyawn mo calay ga cnpoqing gaga na gm'on Tayal qani ga piyang snyan mo qco longan, lanay cimo pqoyo. gaga na gm'on qa llyong Mnibo, pkxalan qani hoyay phapoy nanak ga ana ta ini klhangi hiya qa cinmoyax nya, ana ga qinah moyay he ro ini qba mhkani laga, kyaqa maki he mmwah mlahang, eta iyik pmong sona laga, ana qabax gglox ga mwah rmax qabax la, lhngan ga p'syonaw mlahang Iyik tl'ax son a laga qabax gglox ana maki sobih ini ga theyak ga mwah ssyox 'lhax ro skramat cn moyax qani, ini tbah c'alax, pmong son a calay ga skora mehong pktayox, tl'ax pkxalan qani laga, plkosan lokos na plmwan, ro smi mllamo na qnqaya pintrang, hmko kintari ro msrmon he, cbwan pala ro gm'on, mtnaq qabax gaga na gm'on qa qqalang qani. kihoy bling sa iyik na 'pa, hnoqil milky ga skora htgan wagi qa reqenas nya, hnoqili knerin hiaya ga skora llyong sa iyik kya qalang, iyik blingan kya ga samax qlcing, iyik mokan btonox sqyamay ga cyan pccwak qara khoniq, pcwaqan kya btonox sqyamay, ro mokon rroq ro scxon qsiyox tmsoqan gm'on, mrhow kbalay yaw ga htox tanox sko ra ssyax gong ini ga sobih gong qsya kya, mosa kya pima he. Cka nya mosa ga s'agan qboli hka na cnmoyax pkxalan, hkangi ro qotox qotox qba sboling nya ssyax ryaniq kya. qnqaya mnra' qani ga ani ini slotaq gglox ga mosa gmlox ke snibil nya, cbnahol magal qnqaya snibil, ana ga qabax qnqaya snbyan nya 'pa ga halab slotaq hnoway qa inbyaqan na wagi kya. mqotih cinonan na otox ga slotaq hnoway kya qabax qnqaya nya, wayal mblaq cinonan na otox ga ana nya sbsan, maray hnoqil. Cqani ga Gaga na gm'on qa llyong Mnibo, nyan gmilan kinbkesan bnheci, gaga na qotox llyong, gaga na qnxan Tayal, gaga na gm'on qa qalang skikon, mehong qa gaga na gm'on qani ga knahol snhyan kmow mngongo ta otox qabax, bhkoxan na pntyawan ga ini p'obo, maki cnngosan nya, kntyaba pinnaray knblaq nya, p'aray kinbleqan na yaw. ,此稱謂 Hnoway.橫死者的遺物丟棄Hnoway處. Utox . sablayqon ko hihihi' manlalawkah i maqiyanox 作者:李福成 Tayax na Toyaw . matopoyox makilox a kaal sikarangi' mamnobowag co qosiya' ko tinowangan co hiyng ga kiiy sitiyaqil na yamonay namnamaon i paqaneq co iyo' ko masiqleq na yamonay ga siqaon ko mimag maqiyanox kinko qowaxan co yamonay roo' masikiko' kamamation matokaay ko yamonay ni paptaqalimo' i Siyangkang ka Uyawhan ro asipongi mha arowa okas la cko yani! komaal ko kowisang Cncayfng i papkitalan co kinmoxaal Taciya' mha, homaynas co osayng kabho mang ko masiqeh na yamonay i Taywan, aqeh gi yani na' moxaal na yamonay ga, okas coqaang na' a sintalan niya', yani nanak ko matablos a hmoq, kahi' ini' kasnanano' ro kasihoqon i tasiraan kariariax. ararrowa i olaqi' na' ga masiqleh lna yamonay ka hani. ararrowa i makilox a kaal, sombalayq co kinabalay na hiyng ka nanoboon ko olollaqi' i pakahawr co rngo' na qco, ato' na homaynas co togal taronaw ko noboon i qotox a'hahangiqan ga, kiiy tomiyaqil lco yamonay. komaal i Cncayfng mha, imagal pinbabotoan nko masiqleh na yamonay, tagaqhing ga okas coqaqaang na' a sintalan niya', yani nanak ko matablos a hmoq, tasiranan ko yamonay ga balayq, ini' araraya' a caong na hmoq, ini' aba'ba' a hihihi' owi, ga', kiya a tanpay na hmoq ka hani la, iy ini' tasiaan lawwi ga, maosa' kamamation aqeh coqaqaang ko yamonay. aqehgi ini' pasiokas ko blos na hmoq ga, angayiy co homaynas togal fncong ro mowani na' ini' pasokas ga panabaq laki. kiiy sintalan na miraraya' na ramoox, kinmoxaal na lalbing na hmoq qoga horioy ko kinsiqleh na yamonay mha i Cncayfng kowisang, sigiyani owi i manahmohmot i maneq co iyo'. caxa' ko mamatoo' kinamlapgan a kaal ka mosa' pakitaal co moxaal, ini' niya' baqi co kiya' kinmoxaal niya' na lalbing na hmoq, marngo' a qco ga manobowag co lalbing ka nanoboon, miraraya' co magalpo kabhol mg/dl kinibabaweq nko kinlalbing na ramoox niya', homaynas magalpo pintopiyoxan niya' la cko pincapngan na maqiyanox, tasiriyanan, paqaniqan co iyo', qowaxan co yamonay, homaynas sapaat co kaal i galgalgan, tasiran, paqaneq co iyo', matobaaq mimloxlox ko kinmoxaal lro balayq owi li ini' qowax co yamonay la. komaal i Cncayfng mha, masiqleh na yamonay ga asiki galgan ko kayi' ni kowisang, anagloglo i maneq co iyo', laxi cobalabalay ko balayq hayhayi' ko kinmoxaal lga manahmohmot i malax ko iyo', sikanmamation na kinmoxaal lawwi. ra'ra'ani kariariax ko kinlalbing na ramoox, kinmasiyam na ramoox, kinibabaweq na ramoox, kapayox i maneq co paparoxaw, qihol i manobowag co qosiya'. taal Taywan cobalay ko capaang tagi manaqhing cko san mha qowaxan co yamonay, kasiqoqoo' komaal i Cncayfng mha, iy qaa pakasmatimati' co paqowax roo' masiklo ko masiqleh na yamonay ga, asiki naaringon cko compong co nananiqon, howiani tikay ko kakarangi manobowag co qosiya' ka tinowangan co hiyng, cpong owi maneq co iyo' na maglaliyoq, ato' na talan masilalbos ko hmoq ga, panabaq ro asiki mosa' patsiraan i papkitalan co kinmoxaal, nki ini' paphinasi ko kakbalayqan na kinmoxaal. 1000多mg/dL, ,多喝水. 作者:古靜生 Apiy Pawan 萬大泰雅語 稀飯. morow na itaral rali' hiya' ga, torakis ka paromingan naha' ci kaca hang, eka' ongat carong ka nani'on lo mababi' ka rali, kani ka yona otox morow kora ka alang, moh marok Taywan ka tanah tonox la ga, maras ci tane na pagiy la, sa'aring ki kelan ka mamiroming na box la. nel as iki' tonox mo ka insa' mo lonoli' momarah, matox co momarah calak ka yaki lo yotas, pari' co ci rapiriy sisyaw ki, wal co nel co matatalang, matox co ci rapak na kankaman, kitan mo ci otox binahlan rason mo nasali', sikanahan ci otox kinotan ropon mo rik na totah, nel ming ci rago' tomon ka yaki ori, taxan cini mararinang, mase' komaral: ma'oriy so' la? matox ci wagi' karal bawi', ba'on mo la! pahponi' ta' mamiroming la aw! mosa' co magal ci kahoni' ming ki' tanox, kinhalilo ka babing ni yaki, ini' kakito' macoling ka haponi' ni la. malabo' ka ose' inoh ni ci box, minkox co matox! ba' moraxo' ka yaki' mo. as ka ini' rogi' pa'agibow tehok maho'il ka mamiroming. gahgawan ni ka haponi' matantanah ka beloh, colingon ni ka ocyox iwasi,seng lo aringo'na rago' tomon. kani' ka ramas carong na nane'an rali' hiya' la. wal tanox ka yaki', cel mataba' malawa' yotasan: awah mani mami lo. minema' ci aba', pakani' mami la. base'an na agibow sisyaw na tepeh ka mamiroming, taparing co matox yaken lo yotasan, sibing naha' na aba' komikol ci mamiroming lo as naha to'oriy ngawa'. komamil tikiy ci ocyox iwasi', komikol totox ci mami lori, as ni to'oriy ngawa' mo, ki co sabicekan tinlaman, matareh la rori mo ki romongiy paskisli la, pakani'kinang ka yaki,gigan ni mase'. ini' kakito' la ga, nel co naha' amolen ngawa' lori, rago' tomon kani la. talang nak komikol ci mamiroming ma mi yaki', bingon ni yaki ka aba' mo, min sa'ing komikol galeng na tepeh. pahpon aba' mo ka mamiroming, as mo si'amoli' yotasan, pakane'an mo ci otox inapan na seng ka yotas lori. mapapase' min ci papasolong mo ka cami togal. komaral yotas: komikol mami nak galeng ta' ga, regi' lo eysey kani. siramat ci mami mani ka ocyox,seng lo rago'tomon ga, pakinhaporow ci hi'kani. maha' so' babawi' lo pakayotas so' ori la. sonraramat lonlongon ka ginalow mo yotasan lo yaki' rali'. lonlongon kora ka raramat sipagalow mani ci mamiroming, sanehar pintatah,parit cinlingan,ocyox loling lo balolong, rinanga' min na nanahi' lo loling ka cami itaral. babali'iy gonlasow ka raxal nel ta' kelan hani', yonani ga, moh moh honbako' karirex ka gagalan ta' maki nanahi'. sasabili' ci ole' minobah ka kakelan hani'. sipaktox galen na ole' ka kinramasan na alang ta'. . 故事篇 qsya' ro poniq 作者:宗菊妹 Bengah Saraw 水與火. sraral sraral mga, maki qotox yaba balay na tlaqiy ini nya baqiy qsliq nya mzwi zik llyong. memaw ms'onow ro mhotaw kwara qo btonox. s'oton nya kwara toro na llyong. yasa msono kwara babaw nqo rhiyal. mnkox mkora wagiq hlahoy mqzinah qo tayal. mgiyay mtta b'bo na rrgyax qo lhga. memaw spliq mgiyay ro mongi maras poniq. bsyaq ryax 'naki nha 'bo rgyax lga, ini balay kblaq. trang mkayal lhga mga, ktan nha qotox syax na poniq, cyox sa qotox wagiq na 'bo rgyax. sto nha para mosa magal poniq. mbzinah mwah qo para lga, lmngyaq sa motang qsya ro kilox iyal poniq, ini pnbaq ro mszyop zik qsya qehoy nya, wal si k'oyot qo poniq s'aring la. kmal qo bzyok qnhyon mha: "nway knan mosa zik llyong kmot tlaqiy. ana ga, mha ni mhoqil sako ga, swali qo oyok mako ka ini qbaq 'nano ro mqzinah smlaq qmazih mamow, ani sgalo ro klhangiy oziy… smwal qo tayal lro, wayal mtklokah balay metaq tlaqiy qo bzyok hnhyon, ini kbsiq lga, wal mshwi kwara qsya ro ana qotox toring ini sthay. balay nya ga, nyox m'ogoy na ongat poniq ka ongat qsya qo tayal, yasa qo poson nha pzit loziy mosa mibol qsya. kmal qo pzit mha: "swali sami mosa kmto trakis mamow… helaw balay smwal qo tayal. ini kzinga lga, maras qsya qo ppzit la. yasa si tehok soni ga, ini sazyo pzit kmto trakis ro smlaq qmayah bzyok qnhyon qo tayal. baha hmswa hga qo piyang balay wal lokah rmaw tayal. para hiya ga, wal nya yotan qo poniq, nano tayal hiya lga, magal sazing qara qhoniq, krangi nha qehoy para spkogos nha ro msoling. pincbaq bnkis ta qotox ke mha: " 'laqi ta na cinbwanan kwara, iyat ta nbah mtboci maki babaw rhiyal. qeri ta msgsow ro mrraw na qnxan. qotox qotox skawngat na insona ga, wiwal na wal tgyot msqleh qoyat ta oziy…" ." mcisal 作者:林寶貴 Hoki Tali 聊天. aring sako cipoq ga mqyanox sako sa qalang Naro, mqwas sako pqwasan biro sqo Naro oziy, blaq balay ngayan qo qalang mako Naro qaniy, ryax na tngawan abaw ga mtasiq kwara rgyax nya, memaw smyax hyoci ktan qo rgyax, yan balay nyox mlokos sa mtasiq bbiro na lokos. tehok sa ryax na 'bagan lga, maki sa syaw na gong cingay balay qo boxil blaq balay ktan qo phpah nya, ro cingay balay pphpah nya oziy. wahan mzyogi qqperay ro hhzing. tehok sa ryax na hwaqan abaw lga, mhebong kwara rgyax la, yan balay nyox 'myo lokos qo rhiyal qaniy. qmisan lga ghiyaq qo kayal la, kya roma ga baq mhlaqiy. mplqoy kwara qo rrgyax, llyong nya ozi ga qroyox balay ro tmkzi sqo zzyo na rrgyax. nano miyan qani kinbetonox ro blaq balay na qalang qo hinbk'an mako. nano yasa mslabang qo skotaw mako kinta mako ana nano na zezyowaw, qsahoy mako ozi ga mtgih qo inlongan. smoya sako balay mosa cisal sqoliq na qalang mako ro llpyong, msqotox inlongan myan kwara, ro msqon mrraw mqyanox sa qalang, yan na qotox ngasal qo inlongan myan kwara. kon ga kahol sako sa hopa ro cingay mtswe na ngasal. mpitow qo qbsoyan mako mlikoy, qotox qbsoyan kneril, qotox sswe mako kneril, lpgon ga mopow sami kwara mtswe. llongon mako ka laqi sako sraral qinnxan myan ga, cisal qani ga skblaq balay na inlongan sqoliq. cisal qani ga maki spyang nyox psbaq sa gaga na Tayal oziy, ro sklabang sa inlongan na sqoliq. nano yasa qo mssi sami balay inlongan sami qotox ngasal, ro ps'onan sami mhway na inlongan. maki qotox knalay na yaba mako ka plahan myan, sllwan mako mha: pqason na moyaw.trang balay ska qmisan, ongat nano pcyogon qmahon, nano yasa cingay balay qo pincisal myan sami qotox ngasal. yotas yaki yaba yaya mtswe mako, pinqzyo sqo piqzyowan tayal ka zyowaw na Gaga Tayal, ro cingay balay pincbaq snbil na kinbkisan ta oziy. nano yasa qo nyox mako sbiro, nway ta ini 'zngiy pincisal myan zyowaw qasa mociy sako, mze'a nqo, kmal qo yotas mha: laxi balay zngiy kiy, simo ka laqi na 'tayal, p'tayal balay. kmal qo yaki mha: simo ga p'likoy balay, p'kneril balay. kmal qo yaba mha: ini simow glgiy gaga na Atayal ga. ana simo si kinlokah qmhzyaw na pila rngo cintman pqason… mwa na ini mamow glgiy pincbaq na kinbkesan ta ga, mosa mngbang kwara, pinbaqi kiy laqi. kmal qo yaya mha: anay simo spzimo Yaba Utox kayal, pqnxaw simo nya kwara ro biqay simo nya qoyat! smyok samiy: mhoway balay pincbaqan na yotas yaki yaba yaya, balay! mosa myan si rasiy qnxan pincbaqan mamow. ita Tayal mqyanyox ta sa babaw rhiyal ga, maki qo stnaq ta yaqih na zyowaw oziy. maha ni kya sqoliq tm'oqo sonan, ini so pqasiy mhmot so ro yaqih qsliq so. son so nano mosa moqi inlongan so lpi ? kneril Tayal ga. ini nbah mosa hmkangi sa smni kin'qwan na sqoliq qasa, ro mosa smyok kmayal mngihoy na qsahoy inlongan nya. baha hmswa ga smngongo nya mosa mpsazyo ro mciriq. aring sako laqi pincbaq na bnkis hya ga hopa na yaqih zyowaw ga ini ta khpay, cipoq na yaqih zyowaw ga si swali la, mha bnkis. nano yasa qo qbaqay ta mhot inlongan ka pslabang skotaw, siy plganiy kya laxiy ta khmo mnglong. Tayal raral mkita ga, ringan balay na kkyalan ga "minnaniq so la?" , ro maki kya qo kkyalan ta la. ana ta ngasal nanak oni ga lingay ngasal ta, thoyay ta mcisal mkayal lga, nano yasa qo son mha "cisal". qotox qotox ryax mha sqaniy mqyanox, ro mcisal mkayal ro msiq la! ana ga ita Tayal ga, kahol ta sqo mcisal mqbaq ro baq ta msswayal inlongan, ini ta naga snyokan,syan ta inlongan snwalan qaniy. baha hmswa qaniy ga kahol sa gaga ta rima minnaki sa qsahoy ta qo kinblaq na inlongan. gaga qaniy ga hnason nya moyay kin'qwan kinqehan. nano kahol sa mcisal thoyay ta mrkyas mt'ro inlongan, ana gihong qo msswayan inlongan qaniy ga, kahol sa gaga qnxan tayal mhtow kya balay ka ini ta si alo ro msswayan inlongan, iyat lpgon ktwa qo snwalan, iyat balay kinqeri ga s'aki ta smwayan na inlongan, ro gmalo ta ssqoliq. mwa na ini ta swali inlongan qo sqoliq qasa lga wiwal nyox ta phaw ita nanak, pocing nya iyaot sqoliq qasa mxal, ita nanak qo mxal inlongan. baha hmswa wiwal ita qo nyox mpanga pinsqihan qasa, nano piyox qo mha sqaniy ro memaw mnbo la. nano yasa qo ita tayal ga skahol ta si gryax mcisal mbkal mqbaq ro rmorow knita ta, ro m'giqas inlongan ta. maki ska qalang ga mhtow yan nasa na zyowaw lga, spowah sqo mbkal mosa sbalay, ana ga mlikoy ka kneril ga ini ptnaq. mlikoy ga son maha mcisal qani ga skahol nha pinqzyo sqo inltan nha, ro tmqolih lmohow mqwas kbalay cinringan slqiy qeqaya mrosa ini ga mcisal mnbow qwaw pincyogan qmazih… kneril hya ga: mcisal na mkgiy tminon smi tmmyan ro trang mahoq lokos beh gong moya tqenow mqomah tmyahow smi qwaw ro trang msbayox mtzyowaw mcisal na kya. trang nyox mbkal mcisal qo tayal lga, qotox ka nyox pkblaq inilongan na ginhoyan la. kahol sqaniy ini ta qbaq ryax ro maki qo pinqasan, kahol sqaniy mtglaw ta mssi ta inlong ro mrraw ta oziy. mze'a nqo maki ta ginhoyan na smqon sqoliq ro smato sqoliq, kwara ka trang melahoy tayal ga, yasa balay qo blaq na ryax, mcisal ta ro mhtow kya mnanak Izyo pincyogan nya la. . pktnaqon ta' mita' glow 作者:張新仙 Watan Taya' 公平對待家人. cyox qotox ngasal i qalang Qwilan. skoma qmayat yabot Tazil qo Payas ki Yobaw. yasa qotox balay 'laqi nqo sazing bnkis ro sgalo nha balay. kya cyogal kawas ni Tazil. ongat bes nya mhyapas ro siqan iyal mha mnglong qo sazing bnkis qasa, yasa qo s'osa nha magal qotox 'laqi mlikoy nqo lhga qotox glow ro qyatan nha, Tana lalo nya ro psbes sqo qbsoyan Tazil. tay ta ini qilang qo 'laqi ta mha. n_gyot mrkyas hopa qo 'laqi ro msblaq balay sazing mtswe. mqas balay qsahoy na sazing bnkis oziy. ana ga, mpow msyaw kawas nqo qbsoyan Tazil hikang ro cikoy, slaqox nqo ini tehok mpow kawas ni sswe nya Tana kin hopa nya. moyay balay mnglong qo sazing bnkis. shkangi nha yaki phgop Ukoy. mtama rhiyal ro stbako totoh qo yaki Ukoy, msbis s'orox syaw nya qo sazing bnkis, msngya hmgop qo yaki Ukoy mha, " ani shriq ngasal qani qo yaqih na behoy, miyan sbehoy hzyoci sqo toro qorot, kiyan sbas hzyoci sa toro tlaqiy, yan ni cbingot na yongay mtoroy sqo toro qpatong. mtpaq ro mhotaw qo cryanan qani ga? ini ga, pspyon sako." tpro tonang phgop ro pqotan yaki Ukoy qo lhga, " ongat nano zyowaw qo ngasal mamo pi? ini ga, wal simo smi alo sqoliq ga? maki ga kayal sako." smyok qo lhga mha: " ongat ay!". longon cikay na yaki Ukoy ro si kayal mha: " hala sako ngasal! say mako tmalam spi ro wahay simo mita soxal loziy." masoq kmal lga wayal ngasal. kinsoxal nya lga, mwah loziy qo yaki Ukoy. pqotan nya qo Payas: " spyon mako qotox ato na sehoy, cingay nohi mamow sehoy ga?" smyok qo Payas mha: " baha son piyox la. qlong tnaq niqon. yasa qo piyang balay ptngi kto myan." s'agal nya sryanan ro shgop na yaki Ukoy. minpira nya maqot ro, ini 'rozyo sa nqoy qo sryanan,ro s'alax na yaki Ukoy qo sryanan. pqotan nya Yobaw yaya ni laqi: " qniqan so nano Tana hiya pi? " smyok qo Yobaw mha: " ngahi nanak szyon nya maniq." maqot loziy: " nano spqaniq so Tazil hiya pi? " smyok qo Yobaw loziy: " sehoy niqon nya, yasa qsliq niqon ni Tazil hiya ". mong ke qani qo yaki Ukoy lga, si toliq ringon nya sryanan zyopon nya zik yobing, kyalon nya lhga mha: " nyox mako baqon la! mosa lokah laqi so la." zmqom qotox insona ro mnbow qsya, kmayal yaki Ukoy mha: " pincbaq ni otox ga, aring kira qaniy, ngahi ani spqaniq laqi so Tazil ". babaw nasa lga, si nha pqniqiy ngahi krryax qo Tazil. ini lawa kbsyiq wal lokah balay hi nya ro wagiq, yan sswe nya Tana kraho oziy la, mqas balay sazing bnkis. aw baq cyox nha snakon pqaniq laqi. gniba nha nanak ga, pqniqan nha sehoy, laqi nagal nha sqoliq qo Tana hiya ga, pqniqan nha ngahi. baha hmswa sbing niqon sehoy hiya, ro snakon pqaniq sehoy laqi nha Tazil. ana ga mssyok, qzinah yaqih ro ini klokah hi na Tazil. nano yasa,sksaniq balay sm'anak mita qmyat ta laqi qotox ngasal, pktnaqon mha pincbaq nqo bnkis ta sraral. ana ta maniq oziy ga, ini ta gwayaw maniq nniqon. 小男孩Tazil ,名為Tana,來給哥哥Tazil作伴, 祈禱後,巫醫Ukoy ".巫醫Ukoy . 作者:陳松明 Taya.Masing 有關身體健康的事. Taya‧Masing lalo mako, anay mako skayal zyowaw na innwahan qnxan mako. tmasoq sako mqwasan biro beh Balong lga, boyan mako tzyo kawas, mosa sako mqwas biro hongan beh To'ing loziy. trang mrkyas sako ga lokah balay qo hi mako, blaq mako iyal tmariro mqzinah. babaw nya lga ini sako qbaq mlahang hi. mhiriq qo kakay la, wal yogon baliq Stenles qo tnoga kakay la. ini kbsyiq ga lokah hi mako la, babaw nya lga mxal qo kwa mako loziy, bsyiq hazi kinmxyalan nya. babaw nya lga mosa sako pkita nbo Snsiy. ini kbsyiq ga bwakon qo kwa oziy la, bsyiq qo 'nbyan mako, ana ga blaq qo nbo kwa hiya la. mpow msyaw kawas ka wayal, si tbah mxal qo tomaw skotaw mako, ro mosa sako pkita Snsiy loziy, kmal mha wal mskyot qotox wahan 'sayan ramo so, siki bwakon qo skotaw pboyon qo 'wahan 'sayan ramo ga mosa so lokah. tmasoq pkot skotaw lga,si glow mhtow nbo na poqo kakay, ini sako thoyay mhkangi. siy wiway mhngaw m'abi sakaw. cingay iyal kinmxal qo hi, nano yasa qo cingay balay yaqeh inlongan llongon la! yani balay mtleqon qo tonox. cingay balay llamo t'alay innglong. babaw nya lga mosa sako pkita nbo loziy. ktan na Snsiy kmal mha: "osow balay qo innbo so la!nhay osa phokong". kyalon mako mha: "nyox sako snhi otox kayal" ; "nano yasa ga osa hkangi Bokosi mamow rmaw pzimo sonan". babaw nya lga cingay balay seho otox kayal mwah gmalo slhaw inlongan, ro cingay balay mtswe mwah smlhaw knan. pira iyal kawas qo innbwan mako ka t'alay mnglong inlongan, si hmot mnglong ana nano, nbo mako qani ga siy wiway mnglong sa yaqeh na zyowaw. nway ta siy kyoci nanak insona ta, aki ta helaw mhoqil. ana ga hnyal nanak qo innglong mako mha, mosa siqan iyal qo laqi. loziy ga mnglong ko hata mhotaw wagiq na hongo, ini ga hata mtoroy lohiy, mnglong sako oziy nway ta maniq Izyo phoqil kwi ro kataw ta hmali ta, aki ta mhoqil, ini ga kotay ta qba ta. ana ga wayal ini thoyay qo zyowaw qasa. nbo ta t'alay mnglong inlongan qaniy ga, ini soya maniq ro ini soya mita smyax iyal na syax, nanak cipoq na syax Rengki qo siyon, ro tlqing sa cipoq na sakaw. ini soya mita khmay na sqoliq oziy. nano yasa tgyot yaqeh qo hi mako la, ro ingat balay qbaqan. cingay iyal mlamo innglong mako, nano wiwal balay nyox mtleqon tonox. sazing kawas lga blaq qo nbo poqo kakay hiya la, aring kya lga thoyay sako mhkangi. ini kbsyaq lga, lokah qo hi mako oziy la. nano ana ga ini balay kblaq qo t'alay mnglong innbo qani hiya, si lglow trngil kmet qsahoy inlongan. wayal ryax innbwan mako m'oy balay inlongan ro hi mako, ini 'rangaw mspi, ktan mako k'aba k'aya ro qbsoyan mako. mtoliq sako lga, si lhbaw qo kinmxal hi mo la. baqon mako balay lhga qo mnwah mlahang knan. 'nbo qani ga cingay balay yaqih mllamo inlongan ro m'obo qo tonox, ini balay thyaziy lmaqox, mpow kawas qo innbwan mako m'oy ro stbay qo inlongan. bsyiq hazi la, mnglong sako, baha ta siy ociy sqani la, llongon mako, blaq iyal qo gaga na ita Tayal, sbahaw ta mnglong ro mqbaq, aki ta baqon balay qo blaq gaga na ita Tayal, nway aki pcbaqan laqi kinbahan, ro aki 'moboy ke ro baqon nha blaq na gaga ita Tayal, nway aki ini kpyot lalo na ita Tayal oziy. nano yasa qo t'aring sako mqbaq mnglong gaga na Tayal la. ini sako 'rangaw mosa maqot bnkis. moci balay na qnxan kinbkesan ta. qniyat sako mita biro na Tayal, maki oziy qo pslyan na bnkis, mcisal mkayal, pinqzyo qnxan kinbkesan ta sraral. qerow kawas ka wayal, biqan sami pcywagon kbalay qotox biro na Rekisi Piyasan, siy sami ptboci mosa hkangi maqot ro mosa mita baq gaga ita Tayal ka bnkis . ana ga innbo ka t'alay mnglong qaniy ga, yaqih ro ini ta balay syoy. mha ni mnbo ta na qaniy lga, si ki lokah ta balay mlahang inlongan, ro ini hmot mnglong sa yaqih na zyowaw. sbahon mako mnglong kwara qo innwahan nbo mako qaniy ga yan kina kngon ro sbasi balay, ana yani ga, ini mako balay zngiy. mha ni ptlo ta yaqeh 'nbo qaniy ga, nano si ki shlah ro mkora ta pinnqas inlongan, yasa qo thoyay shriq ro lmaqox innbo qaniy. misow qaniy kwara babaw cinbwanan kngon balay na nbo Pono sqoliq. nano yasa mrhow ka ana ino na qalang nyox mngongo kwara, hamswa nbo na pono qaniy ga ingat qo Izyo thozyay pkblaq. qotox qotox mrhow na qalang ga kbalay gaga mosa ta glgan. ngongo nya pqzyo nbo. si sabo nqwaq qeri mima qba ini psli, nway ini pqqzyo. sinbilan ke na bnkis ta ita Tayal sraral ga maki qo nbo na pono oziy. trang nasa ga wiwal mnwah tmoba sqoliq. yaqih qo toqiy ro ingat snsiy 'san pkita nbo. nano yasa siy hngaw ngasal la . ini balay kbros ke na bnkis mha mosa mhtow babaw nya qo nbo pono. misow qaniy lga nyox balay mhtow qo zyaw qaniy. bnkis ta sraral ga sinlongan balay, baqon nha nano qo nniqon mosa thoyay kblaq nbo ro sklokah na hi . qnbaq mako hiya ga : 1.phgop : sami ka qalang Balong, maki qotox yaki , Wasiq.Nomin qo lalo nya. maki qo sqoliq mnbo ga 'san nha mlawa yaki Wasiq mwah hmgop nbo. maras yobing tkran nya sryanan qaya hgop.trang hmgop ga mtama syaw na mnbo, sr'on nya kakay qo nqoy ro ptmon nya babaw qo sryanan, ro hmgop msina inlongan na otox. mha ni ini 'rozyo babaw nqoy qo sryanan ga kmal qo yaki mha: 'ini rozyo wah, ini pongi na otox…". ini kblaq qo 'nbo na sqoliq ro, kinsoxan nya lga mwah hmgop loziy qo yaki. ryax nasa si ktay mrozyo sa babaw nqoy qo sryanan lga. kmal qo yaki mha: "mosa blaq qo innbo qaniy la..". babaw nya blaq qo nbo qasa lga, skita nya sa lhbaw ini ga qotox bzyok. 2.toyo miqoy : maki qotox ryax ini sako pinnbaq, kotan qo kakay mako msramo la! ktan na qbsoyan mako lga, wal helaw balay kangi toyo na miqoy, skanan nya nqwaq ro stpaq nya kakay ka nyox qelis sramo, helaw balay lga ini sramo qo kakay mako la, aring kya lga baqon mha blaq na Izyo qo toyo miqoy qaniy. 3.qhoniq qparong (hayong) : mha ni kyapon ta na nbo Siki ga, s'agal nha hayong lomon nha stringan nha kokang qo boq hayong ro ssom sa hi, thoyay pkblaq nbo na Siki. ini ga rason nha mima sa olay, thoyay pkblaq nbo na Siki oziy. 4.k'man potong : ki'an lilow qo hi ga, s'agal nha potong k'man, kyakan kilox lga stpaq sa lilow lga mosa n_gyot blaq oziy la . 5.qmo : yaqeh qo hi ini ga myangi qo sqoliq ga, shapoy nha mami ro skanan nha syon sa wakong, twangan nha qsya, pgyan nha babaw ramow, spbo wagi. sbing mszyo lga yasa qo pqaniq nha myangi na sqoliq, nway sklokah na hi. 6.trakis nbaqo : kneril ka nyox maki ngasal ga, s'oba nha trakis nbaqo, twangan nha kmsya qalox , yasa qo sklokah hi na kneril. 7.ramat minkahol qmzih : ita ka tayal blaq nha balay niqon qo yahow. wasiq yobaw sokay layan singot. kwara qaniy ga sklokah na hi. ro mtrinoq ta ra blaq balay stbalay . 8.iyo na gaga: bnkis ta sraran, baq mnaho poniq sa ngasal, babaw na pnhwan skbalay nha gaga skwan nha ngngiqan. maki kya qo iyo qaniy. mha ni magal qelis qo sqoliq ga, yasa qo ssom nha qelis lga thozyay blaq la . 9.gamil agiq ro qoli : maki qo mnbo bgwasiq laqi ga, stahok nha gamil na agiq sqonon nha tmahok hi na qoli, yasa spqaniq nha lga, mosa thoyay kblaq nbo na bgwasiq mgaw. 10.hi ro gyos yapit : ita Tayal mha ni mnbo ta na kwa, ini ga yaqeh qo hi nha ga, hi ro gyos yapit thozyay kblaq nbo oziy . kwara qo zyowaw qaniy ga snbil pincbaq na bnkis.misow qaniy lga, ana nyox blaq na Izyo ro maki Snsiy pkita nbo. nano yasa wayal ta zngyan la cinbaqan bnkis ta sraral qo zyowaw qaniy, anay ta scbaq laqi kinbahan. (COVID-19), . snsiy mita nbo ga phgop son ke tayal, ini ptnaq ka mhoni ay. phgop hiya ga giway mosa pkblaq mnbo na sqoliq, yasa qo son mha phgop. nano sraral mosa hmgop ga moto kya qotox k'mal lilang, yasa qo ssilat nha toro na nyox mnbo. kroma ga stahok nya qsya kilox ro insona na qsya kilox qo shgop nya smosaw yaqih na otox ka 'nbo qasa. sazing qani qo moto i shgop na Tayal sraral. aring sraral lga minnaki qo son nha phgop qani hiya la. phgop ga bali yaba qo llalo nya hiya, ana ga bleqon nha balay manga, kya qo mwah hmgop lga kroma ga qotox ngta ini ga sazing ngta prasan nha. nway pqason na phgop qasa, bali maki ozi qo mosa nha p'yogon ro ktwa qo mosa sbiq, ongat pila sraral rwa, splawa nha phgop, mwah qo phgop qasa lga, pqason nha ro sp'aras nha hway. ana nnano na 'nbo, siy nha ani sbiq sa otox, ro yasa qo halan nha magal phgop mwah hmgop la. phgop qani ga, ini baqiy si ki kneril ga, ini ga ana mlikoy oziy? pnongan hiya ga, giway kneril kwara. qotox qotox qalang ga maki kwara qo phgop qani, kahol knita nha yaya nha, ini ga lhnyon nha mita yaki nha krryax trang nyox hmgop, bsiq bsiq lga baq nanak ozi la. mhoni hiya ga ini ptzyowaw sqo pkblaq hi na sqoliq, wiway tmyaqih sqoliq zyowaw nya, ktan so nya mha: "talagay Sogiy betonox so balay" moci kmal lga, mosa so ngasal lga mnbo so la! ini ga kya qo stnaq nya sqoliq, cingay balay pnanga nqo sqoliq qasa ro "talagay qoyat so son nya kmal". yal snoya inlingan nya ro ini biqiy na sqoliq qasa ro sin'abas qo otox nya, mosa lga son nya p'cyaqih qo sqoliq qasa la, sqoliq qasa lga si ptbah mnbo la! baqon nha qani ga snyos na phoni, nano baqon nha cyox kya ngasal nya, mosa ro san nha moling qboli namow ngasal nya, ro nyox moling qboli ga p'yogon nha lalo nha ma: "iso ga ima kozing ga yasa". p'yogon qo lalo lga, blaq kya qo nbo nya la. phgop ga si cinkayal na ke, maki ozi qeqaya nya, piyox qo thyayan nya pkblaq 'nbo. kya qo mxayan ga magal Semenki ro syan nya qsya, s'agal nya miqoy syon nya zik ska qsya, mita bobol qsya mha: "iyat qani hiya". ktan nya te cyogal bobol lga, kmal mha: nano ya qani pi, wal mtkali tninon so..". s'agal nya mnqoy shotan nya qo bobol qasa, ro syon nya lihoy na mnbo qasa, hbgan nya ro, mosa ngasal sqoliq qasa lga blaq qo nbo nya la. kwara nnbkis tayal sraral ga, l'law na pkblaq 'nbo ga baqon nha kwara. mze'a so na laqi maki lilow nya ga, plkon ro galon qo obo nya, sbon na abaw qhoniq ro syon sa ska toqiy. ima qo wal qso hminas kya lga, wal mlow kya ro mosa so blaq lma. mze'a so na mxal g'nox so ga te kraya ga blon nha rhiyal aki mhbko lozi ma, te kyaho hiya ga qapon nha ro sboling nha babaw na rnamow, aki helaw mrkyas ma. nano yasa qo qalang Tayal sraral ga baqon nha kwara. ke na nbkis ta sraral ga mhoni ga qmayat qbhniq, aki kora yal tkara inkyasan nya ro qotox balay qo kakay nya. kincipok nya ga aki iyal pzit qo kincipok nya. kya qo slon nya mosa tpaq sqoliq qasa ga, ana ini swayan qo sqoliq qasa ga, yasa si nya wahiy tmqazi krryax, ini ga si nya wahiy tqhnga syaw papak krryax. ktan sqoliq cyox sgato nanak ini ga cyox smazyo nanak ga, cyox mtleqon ini ga cyox kyapon yaqih otox son mha. pocing nya lga, wal slaqox na yaqih otox mhoni qasa la. mhoni qasa ga, payat ini ga zmagal qo qyatan nya qbhniq ro lqengon nya kho. nano qotox qo pnongan mha: maki qotox yaki ini sloy nga lmon nya mosa sm'an qbhniq nya, ini nya st'an sqolih, lqengon nya zik kho. ana nya ina ozi ga ini nya swali ps'an qbhniq qasa. maki qotox ryax wal qmayah qo yaki qasa, ina nya ga mosa kmop pagay sa kho aki nya sxon, ro ktan nya cyox cyok.. cyok.. cyok..mha qo qbhniq qasa, payat ini ga zmagal qo qbhniq, qotox balay qo kakay nya kwara, ktan nya mha: wiy swa maki qo pzit nyox maki sqo kho, kyapon nya lro syokan nya, wal nya niqon la. ini kbsiq lga 'nyan qo yaki nya kmal mha: "ina sa sako san kasa ga!". tehok ngasal lga mskyot kya qo insona nya ozi la, yal nqo qbhniq qasa, wal msqotox insona nha la. qalang Tayal sraral mga, baqon nha qo mhoni qasa lga, sqboyang nha ro bon nha. sraral maki qotox qalang kyalon nha qo Gipon mha: yal qani mhoni ga bqaniy sami bwaw myan. ana ga ini swayan qo Gipon ro ini so swayan lga si myan say m'zyop kmot tonox nya, ana ga ini balay swayan qo Gipon qasa. pocing nya lga kmal qo Gipon mha: "ani smta twahiq qasa". ana ga baqon tayal, ana so bon ga iyat nya shoqil. kmal qo Tayal: "nway la! anay ta sbiq otox la!" mha ni mhoni balay ga mosa mqloy zik qsya son nha." nano cyogal qo sinpngan nha qo mhoni qasa, te qotox ga wal hminas tari nya qsya lga "pak" ma qo patos ro siy ktalah kwara qo qsya wal mqloy la. ro mwah qo te sazing qasa, "pak" son nha ro siy ktalah kwara qsya wal mqloy lozi. te cyogal hiya lga mngongo lro wal mgiyay la! babaw nya lga mngongo qo mhoni ro wal mgiyay twahiq kwara la. misow qani lga ana ongat qo phgop ro mhoni, baqon ta balay mha: yal na phgop qani ga, mwah pkblaq 'nbo sqoliq, nano yasa khangan nha balay. ya qo mhoni hiya lga glgan yaqih na otox mwah tmyaqih sqoliq, ini kblaq na tayal ro sqihan na qalang tayal sraral. 巫醫的泰雅語稱作phgop, .而 lilang "cyok" "cyok" "cyok . qnxan na 'Tayal sraral 作者:烏巴赫˙尤紀 Upah Yoci 昔日的生活. tmrang sako' 'laqi' na' ga, qotox qotox pinsbah na kayal ga, ini' nbah mnanak. aring sqo 'ringan na qotox kawas ga, cingay balay qsya' nya ro, t'aring ta' sm'ato', mnazyang ro tmobox, tehok sqo 'bagan lga, mkbway ro mnromol kwara' qo trakis ro pagay la. nano' yasa' 'san ta' kmloh ro pgyan ta', tmasoq qo smyos lga, skon sa kho' la. mhriq nqo pincyowagan qmayah qani lga, nano' qani qo halan mlata' rgyax nqo mlikoy la. mha kya ms'yonaw qotox qotox kawas, ini' sami pskyot nniqon, kya ozi qo 'nagal myan kokoh sqo rgyax. misow qani lga, nyox msbah qo kayal cinbwanan la, ana lhlahoy ozi lga, ini' kzyan sraral ka cingay balay qsinow nya ro qbhniq nya'. ki'a hazi mopow msyaw kawas mako' ga, mlow sako' lkotas ro lkmama' mako' mosa' rgyax, tehok sami qzyonam myan lga, cingay balay qbhniq cyox mqwas babaw qhoniq, nano' bway qhoniq na kzyomin, qnwal ro hom qo blaq balay niqon na qbhniq. nano' i tmrang sami krayas qotox kraho na pitong ga, cyox si gyaq~gyaq~gyaq mqwas ro mqqol maniq, nyox sako' ini' twang kmayal balay, kinhmayan na qbhniq qasa ga, zyan nqo cyox smagan na talap qo qhoniq, memaw ini' bo' sa rhzyal qo syax na wagi, mqsoqi so' cikay krayas lga, 'byaqan so' nya' pin'zil nya ay! qotox ryax qo pinhkngyan myan lro qlong sami tehok lxyox la, nano' yani qo giwan na tatak myan. helaw balay qba' nqo nbkis, msmisow lga mcyana' qo poniq pinnhwan nha' la, phapoy mami' qo lkotas mako' lro, wayal tmqhoniq ki lkmama' mako', kyalon sako' nha' mha, bleqi mlahang qo poniq, rrgani' qo qhotol son sako' nha'. inbleqon mako' balay mlahang qo mami', ini' kbsyaq lga, pongan mako' cyox mha' "pok pok pok" mqrqol qo pinhapoy, n_gyot mqlih lga, gzyagon mako' qo bagah la, tmrang nasa ga, hnyal ozi qo lkotas ro lkmama' mako'. qotox bhot ro sazing qoli' nyox nha' rason, syokan ni lkotas mako' qo bhot ro qoli', blaq balay sokan qo snazyok nya', nano' kakay ro ngongo' bhot ro qoli' qo n_gon mako', kgosan lkotas mako' ro kzyoton nya' kakay ro ngongo' bhot, qoli' ro sbiq nya' knan, ana ongat nano' hi' nya' ga, blaq balay pskanan. inbleqon nya' smazyok ro soqon nya' mwak lga, hbengon nya' ro thkon nya' la, syon ayang ka plgan cikay qorip, maqaw ro syon so' cimo' lga shhya' balay nbon, mhoqil qo tnahok lga psawan sa abaw bgazyaw qo bhot ro qoli', stmwan cikay cimo', nano' yasa qo wal myan kgbyon. maki' te lhlahoy ga, ana nano' ga blaq balay niqon, mami' ozi ga, si baqi sa ptwang so' maniq qotox pyato'. maniq sami ga si sami agal sa qba', ini' sami hngaw hmimoq tloling qba', blaq balay niqon. misow qani lga, ana nano' ga thzyayon ta' mbazi sa bbziran, ana ga, 'yan na qnxan sraral ga, ana si pqqiri' qo qnxan myan ga, blaq balay qnaniq myan, qani hiya' ga, hazi' minkahol sqo kinzmwan na inlongan la. . 作者:彭秀妹 Yayot Tahos . strahow kwara na alang myan ko lkaki mo Pitay Tapas. balay ga nki mbetox ko inlongan nya, sikila ana knowan 'si psya krryax. ana pyox pstoto nya kinbetox na yaw ga, skahon nya glabang inlongan nya ro sintman nya Yaba Kayan ro wayan lhbaw ko inlongan nya. lk'aki Pitay ga payat mntsway nya, knerin kwara, ye'asa ko hiya syon sali nko yaba nya maha nway yama ko mowah pkplo i sali ta. min'aring ga smwan ko lkotas myan, ongat kwara ko yotas yaki naha lga, rason ni lkotas mo ko lkaki Pitay mbinah sali ni yotas. ongat is ni yaki mowah sali ni yotas la. ryax asa ga pgleng na alang ko lkotas, pyox yaw nko alang ka siki hiya mosa mtyaw. yaw na sali lga maki sko hngali ni lk'aki Pitay la. aring kong la'i cikoy ba'on mo pyox pinmohi ni yaki lmlamo na beboway, siga powan, phngaran, iloh, kapo, memaw myan ini thyaziy mani ro halan nya 'maso kwara geglow. 'sinyani mhoway ro glabang ko inlongan ni lk'aki, togan ko la'i nya tmalong, otox nanak ko la'i knerin. te sazing la'i nya tmalong ko yaba mo. minsinsiy na lla'i sko tmrang khangan ta na Gipon. babw nya lga m'tayhyo oziy. memaw mbetox knxan ni lk'aya gi pyox ko yaw ni lk'aba oziy. taxan ni lk'aki Pitay ko ina nya, 'si nya psya'iy ro kyalon nya maha ana so mbetox ga phto ko oyat so babaw nya. togan ko ina ni lk'aki, sikila nanak lk'aya ko ini ksexi ni lk'aki Pitay. kroma nki kyalon ni lk'aya ko lk'aba maha: "ini raw isah ro yango mowah mlahang bnkis, ksogan ro tl'ing mani blay nni'on." kyala maha lk'aya nki kyalon ni lk'aba ko kwara mntsway nya tmalong, ima ba sa syokon ni lk'aba lk'aya maha: "ana ini kintehok ko inlongan naha, kyalon maha cyakin ba so lga, mosa 'si nya sa balay la." ana wayan ini kosa nko kay ni lk'aba ga, kahon sko inlongan ni lk'aki Pitay, niya mslohing sko inlongan ni lk'aba ro tehok sko lla'i nya 'si ga sami, niya 'si oboy sko kay ni lk'aba, thoyay sami miro sko raho p'wasan. m'koysang ro m'kocyo. misow soni lga, son myan kasa pcba oziy lla'i myan. ana nano yaw, 'si psya'iy, ana ini kintehok ko knxan naha na ga, kyalon myan maha cyakin ba so, maha kani ro wayan balay tmwang sa rngo ro kinba'an naha, minblay myanox otox otox ryax. .</FORM>
    </S>
</TEXT>